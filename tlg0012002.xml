<?xml version="1.0" encoding="UTF-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Odyssea</title>
        <author>Homerus Epic. Homer</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg0012002.xml) was generated by Diogenes (version 4.6.2) from the TLG corpus of classical texts (author number 0012, work number 002), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Homerus Epic. (c. 8 B.C.), Odyssea (0012: 002) "Homeri Odyssea", Ed. von der Mühll, P. Basel: Helbing : Lichtenhahn, 1962.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Book" n="1">
<l n="t"><label type="head">ΟΔΥΣΣΕΙΑΣ Α</label> </l>
<l n="1" rend="indent(1)">Ἄνδρα μοι ἔννεπε, Μοῦσα, πολύτροπον, ὃς μάλα πολλὰ </l>
<l n="2">πλάγχθη, ἐπεὶ Τροίης ἱερὸν πτολίεθρον ἔπερσε· </l>
<l n="3">πολλῶν δ' ἀνθρώπων ἴδεν ἄστεα καὶ νόον ἔγνω, </l>
<l n="4">πολλὰ δ' ὅ γ' ἐν πόντῳ πάθεν ἄλγεα ὃν κατὰ θυμόν, </l>
<l n="5">ἀρνύμενος ἥν τε ψυχὴν καὶ νόστον ἑταίρων. </l>
<l n="6">ἀλλ' οὐδ' ὧς ἑτάρους ἐρρύσατο, ἱέμενός περ· </l>
<l n="7">αὐτῶν γὰρ σφετέρῃσιν ἀτασθαλίῃσιν ὄλοντο, </l>
<l n="8">νήπιοι, οἳ κατὰ βοῦς Ὑπερίονος Ἠελίοιο </l>
<l n="9">ἤσθιον· αὐτὰρ ὁ τοῖσιν ἀφείλετο νόστιμον ἦμαρ. </l>
<l n="10">τῶν ἁμόθεν γε, θεά, θύγατερ Διός, εἰπὲ καὶ ἡμῖν. </l>
<l n="11" rend="indent(1)">ἔνθ' ἄλλοι μὲν πάντες, ὅσοι φύγον αἰπὺν ὄλεθρον, </l>
<l n="12">οἴκοι ἔσαν, πόλεμόν τε πεφευγότες ἠδὲ θάλασσαν· </l>
<l n="13">τὸν δ' οἶον, νόστου κεχρημένον ἠδὲ γυναικός, </l>
<l n="14">νύμφη πότνι' ἔρυκε Καλυψώ, δῖα θεάων, </l>
<l n="15">ἐν σπέεσι γλαφυροῖσι, λιλαιομένη πόσιν εἶναι. </l>
<l n="16">ἀλλ' ὅτε δὴ ἔτος ἦλθε περιπλομένων ἐνιαυτῶν, </l>
<l n="17">τῷ οἱ ἐπεκλώσαντο θεοὶ οἶκόνδε νέεσθαι </l>
<l n="18">εἰς Ἰθάκην, οὐδ' ἔνθα πεφυγμένος ἦεν ἀέθλων </l>
<l n="19">καὶ μετὰ οἷσι φίλοισι· θεοὶ δ' ἐλέαιρον ἅπαντες </l>
<l n="20">νόσφι Ποσειδάωνος· ὁ δ' ἀσπερχὲς μενέαινεν </l>
<l n="21">ἀντιθέῳ Ὀδυσῆϊ πάρος ἣν γαῖαν ἱκέσθαι. </l>
<l n="22">ἀλλ' ὁ μὲν Αἰθίοπας μετεκίαθε τηλόθ' ἐόντας, </l>
<l n="23">Αἰθίοπας, τοὶ διχθὰ δεδαίαται, ἔσχατοι ἀνδρῶν, </l>
<l n="24">οἱ μὲν δυσομένου Ὑπερίονος, οἱ δ' ἀνιόντος, <pb/> </l>
<l n="25">ἀντιόων ταύρων τε καὶ ἀρνειῶν ἑκατόμβης. </l>
<l n="26">ἔνθ' ὅ γε τέρπετο δαιτὶ παρήμενος· οἱ δὲ δὴ ἄλλοι </l>
<l n="27">Ζηνὸς ἐνὶ μεγάροισιν Ὀλυμπίου ἁθρόοι ἦσαν. </l>
<l n="28">τοῖσι δὲ μύθων ἦρχε πατὴρ ἀνδρῶν τε θεῶν τε· </l>
<l n="29">μνήσατο γὰρ κατὰ θυμὸν ἀμύμονος Αἰγίσθοιο, </l>
<l n="30">τόν ῥ' Ἀγαμεμνονίδης τηλεκλυτὸς ἔκταν' Ὀρέστης· </l>
<l n="31">τοῦ ὅ γ' ἐπιμνησθεὶς ἔπε' ἀθανάτοισι μετηύδα· </l>
<l n="32" rend="indent(1)">"ὢ πόποι, οἷον δή νυ θεοὺς βροτοὶ αἰτιόωνται. </l>
<l n="33">ἐξ ἡμέων γάρ φασι κάκ' ἔμμεναι· οἱ δὲ καὶ αὐτοὶ </l>
<l n="34">σφῇσιν ἀτασθαλίῃσιν ὑπὲρ μόρον ἄλγε' ἔχουσιν, </l>
<l n="35">ὡς καὶ νῦν Αἴγισθος ὑπὲρ μόρον Ἀτρεΐδαο </l>
<l n="36">γῆμ' ἄλοχον μνηστήν, τὸν δ' ἔκτανε νοστήσαντα, </l>
<l n="37">εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς, </l>
<l n="38">Ἑρμείαν πέμψαντες, ἐΰσκοπον Ἀργεϊφόντην, </l>
<l n="39">μήτ' αὐτὸν κτείνειν μήτε μνάασθαι ἄκοιτιν· </l>
<l n="40">ἐκ γὰρ Ὀρέσταο τίσις ἔσσεται Ἀτρεΐδαο, </l>
<l n="41">ὁππότ' ἂν ἡβήσῃ τε καὶ ἧς ἱμείρεται αἴης. </l>
<l n="42">ὣς ἔφαθ' Ἑρμείας, ἀλλ' οὐ φρένας Αἰγίσθοιο </l>
<l n="43">πεῖθ' ἀγαθὰ φρονέων· νῦν δ' ἁθρόα πάντ' ἀπέτεισε." </l>
<l n="44" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="45">"ὦ πάτερ ἡμέτερε Κρονίδη, ὕπατε κρειόντων, </l>
<l n="46">καὶ λίην κεῖνός γε ἐοικότι κεῖται ὀλέθρῳ, </l>
<l n="47">ὡς ἀπόλοιτο καὶ ἄλλος ὅτις τοιαῦτά γε ῥέζοι. </l>
<l n="48">ἀλλά μοι ἀμφ' Ὀδυσῆϊ δαΐφρονι δαίεται ἦτορ, <pb/> </l>
<l n="49">δυσμόρῳ, ὃς δὴ δηθὰ φίλων ἄπο πήματα πάσχει </l>
<l n="50">νήσῳ ἐν ἀμφιρύτῃ, ὅθι τ' ὀμφαλός ἐστι θαλάσσης, </l>
<l n="51">νῆσος δενδρήεσσα, θεὰ δ' ἐν δώματα ναίει, </l>
<l n="52">Ἄτλαντος θυγάτηρ ὀλοόφρονος, ὅς τε θαλάσσης </l>
<l n="53">πάσης βένθεα οἶδεν, ἔχει δέ τε κίονας αὐτὸς </l>
<l n="54">μακράς, αἳ γαῖάν τε καὶ οὐρανὸν ἀμφὶς ἔχουσι. </l>
<l n="55">τοῦ θυγάτηρ δύστηνον ὀδυρόμενον κατερύκει, </l>
<l n="56">αἰεὶ δὲ μαλακοῖσι καὶ αἱμυλίοισι λόγοισι </l>
<l n="57">θέλγει, ὅπως Ἰθάκης ἐπιλήσεται· αὐτὰρ Ὀδυσσεύς, </l>
<l n="58">ἱέμενος καὶ καπνὸν ἀποθρῴσκοντα νοῆσαι </l>
<l n="59">ἧς γαίης, θανέειν ἱμείρεται. οὐδέ νυ σοί περ </l>
<l n="60">ἐντρέπεται φίλον ἦτορ, Ὀλύμπιε; οὔ νύ τ' Ὀδυσσεὺς </l>
<l n="61">Ἀργείων παρὰ νηυσὶ χαρίζετο ἱερὰ ῥέζων </l>
<l n="62">Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;" </l>
<l n="63" rend="indent(1)">τὴν δ' ἀπαμειβόμενος προσέφη νεφεληγερέτα Ζεύς· </l>
<l n="64">"τέκνον ἐμόν, ποῖόν σε ἔπος φύγεν ἕρκος ὀδόντων. </l>
<l n="65">πῶς ἂν ἔπειτ' Ὀδυσῆος ἐγὼ θείοιο λαθοίμην, </l>
<l n="66">ὃς περὶ μὲν νόον ἐστὶ βροτῶν, περὶ δ' ἱρὰ θεοῖσιν </l>
<l n="67">ἀθανάτοισιν ἔδωκε, τοὶ οὐρανὸν εὐρὺν ἔχουσιν; </l>
<l n="68">ἀλλὰ Ποσειδάων γαιήοχος ἀσκελὲς αἰὲν </l>
<l n="69">Κύκλωπος κεχόλωται, ὃν ὀφθαλμοῦ ἀλάωσεν, </l>
<l n="70">ἀντίθεον Πολύφημον, ὅου κράτος ἐστὶ μέγιστον </l>
<l n="71">πᾶσιν Κυκλώπεσσι· Θόωσα δέ μιν τέκε νύμφη, </l>
<l n="72">Φόρκυνος θυγάτηρ, ἁλὸς ἀτρυγέτοιο μέδοντος, </l>
<l n="73">ἐν σπέεσι γλαφυροῖσι Ποσειδάωνι μιγεῖσα. </l>
<l n="74">ἐκ τοῦ δὴ Ὀδυσῆα Ποσειδάων ἐνοσίχθων </l>
<l n="75">οὔ τι κατακτείνει, πλάζει δ' ἀπὸ πατρίδος αἴης. <pb/> </l>
<l n="76">ἀλλ' ἄγεθ' ἡμεῖς οἵδε περιφραζώμεθα πάντες </l>
<l n="77">νόστον, ὅπως ἔλθῃσι· Ποσειδάων δὲ μεθήσει </l>
<l n="78">ὃν χόλον· οὐ μὲν γάρ τι δυνήσεται ἀντία πάντων </l>
<l n="79">ἀθανάτων ἀέκητι θεῶν ἐριδαινέμεν οἶος." </l>
<l n="80" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="81">"ὦ πάτερ ἡμέτερε Κρονίδη, ὕπατε κρειόντων, </l>
<l n="82">εἰ μὲν δὴ νῦν τοῦτο φίλον μακάρεσσι θεοῖσι, </l>
<l n="83">νοστῆσαι Ὀδυσῆα πολύφρονα ὅνδε δόμονδε, </l>
<l n="84">Ἑρμείαν μὲν ἔπειτα, διάκτορον Ἀργεϊφόντην, </l>
<l n="85">νῆσον ἐς Ὠγυγίην ὀτρύνομεν, ὄφρα τάχιστα </l>
<l n="86">νύμφῃ ἐϋπλοκάμῳ εἴπῃ νημερτέα βουλήν, </l>
<l n="87">νόστον Ὀδυσσῆος ταλασίφρονος, ὥς κε νέηται. </l>
<l n="88">αὐτὰρ ἐγὼν Ἰθάκηνδε ἐλεύσομαι, ὄφρα οἱ υἱὸν </l>
<l n="89">μᾶλλον ἐποτρύνω καί οἱ μένος ἐν φρεσὶ θείω, </l>
<l n="90">εἰς ἀγορὴν καλέσαντα κάρη κομόωντας Ἀχαιοὺς </l>
<l n="91">πᾶσι μνηστήρεσσιν ἀπειπέμεν, οἵ τέ οἱ αἰεὶ </l>
<l n="92">μῆλ' ἁδινὰ σφάζουσι καὶ εἰλίποδας ἕλικας βοῦς. </l>
<l n="93">πέμψω δ' ἐς Σπάρτην τε καὶ ἐς Πύλον ἠμαθόεντα </l>
<l n="94">νόστον πευσόμενον πατρὸς φίλου, ἤν που ἀκούσῃ, </l>
<l n="95">ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν." </l>
<l n="96" rend="indent(1)">ὣς εἰποῦσ' ὑπὸ ποσσὶν ἐδήσατο καλὰ πέδιλα, </l>
<l n="97">ἀμβρόσια χρύσεια, τά μιν φέρον ἠμὲν ἐφ' ὑγρὴν </l>
<l n="98">ἠδ' ἐπ' ἀπείρονα γαῖαν ἅμα πνοιῇσ' ἀνέμοιο. </l>
<l n="99">εἵλετο δ' ἄλκιμον ἔγχος, ἀκαχμένον ὀξέϊ χαλκῷ, </l>
<l n="100">βριθὺ μέγα στιβαρόν, τῷ δάμνησι στίχας ἀνδρῶν </l>
<l n="101">ἡρώων, τοῖσίν τε κοτέσσεται ὀβριμοπάτρη, <pb/> </l>
<l n="102">βῆ δὲ κατ' Οὐλύμποιο καρήνων ἀΐξασα, </l>
<l n="103">στῆ δ' Ἰθάκης ἐνὶ δήμῳ ἐπὶ προθύροισ' Ὀδυσῆος, </l>
<l n="104">οὐδοῦ ἐπ' αὐλείου· παλάμῃ δ' ἔχε χάλκεον ἔγχος, </l>
<l n="105">εἰδομένη ξείνῳ, Ταφίων ἡγήτορι, Μέντῃ. </l>
<l n="106">εὗρε δ' ἄρα μνηστῆρας ἀγήνορας· οἱ μὲν ἔπειτα </l>
<l n="107">πεσσοῖσι προπάροιθε θυράων θυμὸν ἔτερπον, </l>
<l n="108">ἥμενοι ἐν ῥινοῖσι βοῶν, οὓς ἔκτανον αὐτοί. </l>
<l n="109">κήρυκες δ' αὐτοῖσι καὶ ὀτρηροὶ θεράποντες </l>
<l n="110">οἱ μὲν ἄρ' οἶνον ἔμισγον ἐνὶ κρητῆρσι καὶ ὕδωρ, </l>
<l n="111">οἱ δ' αὖτε σπόγγοισι πολυτρήτοισι τραπέζας </l>
<l n="112">νίζον καὶ πρότιθεν, τοὶ δὲ κρέα πολλὰ δατεῦντο. </l>
<l n="113" rend="indent(1)">τὴν δὲ πολὺ πρῶτος ἴδε Τηλέμαχος θεοειδής· </l>
<l n="114">ἧστο γὰρ ἐν μνηστῆρσι φίλον τετιημένος ἦτορ, </l>
<l n="115">ὀσσόμενος πατέρ' ἐσθλὸν ἐνὶ φρεσίν, εἴ ποθεν ἐλθὼν </l>
<l n="116">μνηστήρων τῶν μὲν σκέδασιν κατὰ δώματα θείη, </l>
<l n="117">τιμὴν δ' αὐτὸς ἔχοι καὶ κτήμασιν οἷσιν ἀνάσσοι. </l>
<l n="118">τὰ φρονέων μνηστῆρσι μεθήμενος εἴσιδ' Ἀθήνην, </l>
<l n="119">βῆ δ' ἰθὺς προθύροιο, νεμεσσήθη δ' ἐνὶ θυμῷ </l>
<l n="120">ξεῖνον δηθὰ θύρῃσιν ἐφεστάμεν· ἐγγύθι δὲ στὰς </l>
<l n="121">χεῖρ' ἕλε δεξιτερὴν καὶ ἐδέξατο χάλκεον ἔγχος, </l>
<l n="122">καί μιν φωνήσας ἔπεα πτερόεντα προσηύδα· </l>
<l n="123" rend="indent(1)">"χαῖρε, ξεῖνε, παρ' ἄμμι φιλήσεαι· αὐτὰρ ἔπειτα </l>
<l n="124">δείπνου πασσάμενος μυθήσεαι ὅττεό σε χρή." </l>
<l n="125" rend="indent(1)">ὣς εἰπὼν ἡγεῖθ', ἡ δ' ἕσπετο Παλλὰς Ἀθήνη. </l>
<l n="126">οἱ δ' ὅτε δή ῥ' ἔντοσθεν ἔσαν δόμου ὑψηλοῖο, </l>
<l n="127">ἔγχος μέν ῥ' ἔστησε φέρων πρὸς κίονα μακρὴν </l>
<l n="128">δουροδόκης ἔντοσθεν ἐϋξόου, ἔνθα περ ἄλλα </l>
<l n="129">ἔγχε' Ὀδυσσῆος ταλασίφρονος ἵστατο πολλά, </l>
<l n="130">αὐτὴν δ' ἐς θρόνον εἷσεν ἄγων, ὑπὸ λῖτα πετάσσας, <pb/> </l>
<l n="131">καλὸν δαιδάλεον· ὑπὸ δὲ θρῆνυς ποσὶν ἦεν. </l>
<l n="132">πὰρ δ' αὐτὸς κλισμὸν θέτο ποικίλον, ἔκτοθεν ἄλλων </l>
<l n="133">μνηστήρων, μὴ ξεῖνος ἀνιηθεὶς ὀρυμαγδῷ </l>
<l n="134">δείπνῳ ἀηδήσειεν, ὑπερφιάλοισι μετελθών, </l>
<l n="135">ἠδ' ἵνα μιν περὶ πατρὸς ἀποιχομένοιο ἔροιτο. </l>
<l n="136">χέρνιβα δ' ἀμφίπολος προχόῳ ἐπέχευε φέρουσα </l>
<l n="137">καλῇ χρυσείῃ, ὑπὲρ ἀργυρέοιο λέβητος, </l>
<l n="138">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="139">σῖτον δ' αἰδοίη ταμίη παρέθηκε φέρουσα, </l>
<l n="140">εἴδατα πόλλ' ἐπιθεῖσα, χαριζομένη παρεόντων· </l>
<l n="141">δαιτρὸς δὲ κρειῶν πίνακας παρέθηκεν ἀείρας </l>
<l n="142">παντοίων, παρὰ δέ σφι τίθει χρύσεια κύπελλα, </l>
<l n="143">κῆρυξ δ' αὐτοῖσιν θάμ' ἐπῴχετο οἰνοχοεύων. </l>
<l n="144" rend="indent(1)">ἐς δ' ἦλθον μνηστῆρες ἀγήνορες· οἱ μὲν ἔπειτα </l>
<l n="145">ἑξείης ἕζοντο κατὰ κλισμούς τε θρόνους τε. </l>
<l n="146">τοῖσι δὲ κήρυκες μὲν ὕδωρ ἐπὶ χεῖρας ἔχευαν, </l>
<l n="147">σῖτον δὲ δμῳαὶ παρενήεον ἐν κανέοισι, </l>
<l n="148">[κοῦροι δὲ κρητῆρας ἐπεστέψαντο ποτοῖο.] </l>
<l n="149">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="150">αὐτὰρ ἐπεὶ πόσιος καὶ ἐδητύος ἐξ ἔρον ἕντο </l>
<l n="151">μνηστῆρες, τοῖσιν μὲν ἐνὶ φρεσὶν ἄλλα μεμήλει, </l>
<l n="152">μολπή τ' ὀρχηστύς τε· τὰ γάρ τ' ἀναθήματα δαιτός. </l>
<l n="153">κῆρυξ δ' ἐν χερσὶν κίθαριν περικαλλέα θῆκε </l>
<l n="154">Φημίῳ, ὅς ῥ' ἤειδε παρὰ μνηστῆρσιν ἀνάγκῃ. </l>
<l n="155">ἦ τοι ὁ φορμίζων ἀνεβάλλετο καλὸν ἀείδειν, </l>
<l n="156">αὐτὰρ Τηλέμαχος προσέφη γλαυκῶπιν Ἀθήνην, <pb/> </l>
<l n="157">ἄγχι σχὼν κεφαλήν, ἵνα μὴ πευθοίαθ' οἱ ἄλλοι· </l>
<l n="158" rend="indent(1)">"ξεῖνε φίλ', ἦ καί μοι νεμεσήσεαι ὅττι κεν εἴπω; </l>
<l n="159">τούτοισιν μὲν ταῦτα μέλει, κίθαρις καὶ ἀοιδή, </l>
<l n="160">ῥεῖ', ἐπεὶ ἀλλότριον βίοτον νήποινον ἔδουσιν, </l>
<l n="161">ἀνέρος, οὗ δή που λεύκ' ὀστέα πύθεται ὄμβρῳ </l>
<l n="162">κείμεν' ἐπ' ἠπείρου, ἢ εἰν ἁλὶ κῦμα κυλίνδει. </l>
<l n="163">εἰ κεῖνόν γ' Ἰθάκηνδε ἰδοίατο νοστήσαντα, </l>
<l n="164">πάντες κ' ἀρησαίατ' ἐλαφρότεροι πόδας εἶναι </l>
<l n="165">ἢ ἀφνειότεροι χρυσοῖό τε ἐσθῆτός τε. </l>
<l n="166">νῦν δ' ὁ μὲν ὣς ἀπόλωλε κακὸν μόρον, οὐδέ τις ἥμιν </l>
<l n="167">θαλπωρή, εἴ πέρ τις ἐπιχθονίων ἀνθρώπων </l>
<l n="168">φῇσιν ἐλεύσεσθαι· τοῦ δ' ὤλετο νόστιμον ἦμαρ. </l>
<l n="169">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="170">τίς πόθεν εἰς ἀνδρῶν; πόθι τοι πόλις ἠδὲ τοκῆες; </l>
<l n="171">ὁπποίης τ' ἐπὶ νηὸς ἀφίκεο; πῶς δέ σε ναῦται </l>
<l n="172">ἤγαγον εἰς Ἰθάκην; τίνες ἔμμεναι εὐχετόωντο; </l>
<l n="173">οὐ μὲν γάρ τί σε πεζὸν ὀΐομαι ἐνθάδ' ἱκέσθαι. </l>
<l n="174">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ, </l>
<l n="175">ἠὲ νέον μεθέπεις, ἦ καὶ πατρώϊός ἐσσι </l>
<l n="176">ξεῖνος, ἐπεὶ πολλοὶ ἴσαν ἀνέρες ἡμέτερον δῶ </l>
<l n="177">ἄλλοι, ἐπεὶ καὶ κεῖνος ἐπίστροφος ἦν ἀνθρώπων." </l>
<l n="178" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="179">"τοιγὰρ ἐγώ τοι ταῦτα μάλ' ἀτρεκέως ἀγορεύσω. </l>
<l n="180">Μέντης Ἀγχιάλοιο δαΐφρονος εὔχομαι εἶναι </l>
<l n="181">υἱός, ἀτὰρ Ταφίοισι φιληρέτμοισιν ἀνάσσω. </l>
<l n="182">νῦν δ' ὧδε ξὺν νηῒ κατήλυθον ἠδ' ἑτάροισι, </l>
<l n="183">πλέων ἐπὶ οἴνοπα πόντον ἐπ' ἀλλοθρόους ἀνθρώπους, <pb/> </l>
<l n="184">ἐς Τεμέσην μετὰ χαλκόν, ἄγω δ' αἴθωνα σίδηρον. </l>
<l n="185">νηῦς δέ μοι ἥδ' ἕστηκεν ἐπ' ἀγροῦ νόσφι πόληος, </l>
<l n="186">ἐν λιμένι Ῥείθρῳ, ὑπὸ Νηΐῳ ὑλήεντι. </l>
<l n="187">ξεῖνοι δ' ἀλλήλων πατρώϊοι εὐχόμεθ' εἶναι </l>
<l n="188">ἐξ ἀρχῆς, εἴ πέρ τε γέροντ' εἴρηαι ἐπελθὼν </l>
<l n="189">Λαέρτην ἥρωα, τὸν οὐκέτι φασὶ πόλινδε </l>
<l n="190">ἔρχεσθ', ἀλλ' ἀπάνευθεν ἐπ' ἀγροῦ πήματα πάσχειν </l>
<l n="191">γρηῒ σὺν ἀμφιπόλῳ, ἥ οἱ βρῶσίν τε πόσιν τε </l>
<l n="192">παρτιθεῖ, εὖτ' ἄν μιν κάματος κατὰ γυῖα λάβῃσιν </l>
<l n="193">ἑρπύζοντ' ἀνὰ γουνὸν ἀλῳῆς οἰνοπέδοιο. </l>
<l n="194">νῦν δ' ἦλθον· δὴ γάρ μιν ἔφαντ' ἐπιδήμιον εἶναι, </l>
<l n="195">σὸν πατέρ'· ἀλλά νυ τόν γε θεοὶ βλάπτουσι κελεύθου. </l>
<l n="196">οὐ γάρ πω τέθνηκεν ἐπὶ χθονὶ δῖος Ὀδυσσεύς, </l>
<l n="197">ἀλλ' ἔτι που ζωὸς κατερύκεται εὐρέϊ πόντῳ, </l>
<l n="198">νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν, </l>
<l n="199">ἄγριοι, οἵ που κεῖνον ἐρυκανόωσ' ἀέκοντα. </l>
<l n="200">αὐτὰρ νῦν τοι ἐγὼ μαντεύσομαι, ὡς ἐνὶ θυμῷ </l>
<l n="201">ἀθάνατοι βάλλουσι καὶ ὡς τελέεσθαι ὀΐω, </l>
<l n="202">οὔτε τι μάντις ἐὼν οὔτ' οἰωνῶν σάφα εἰδώς. </l>
<l n="203">οὔ τοι ἔτι δηρόν γε φίλης ἀπὸ πατρίδος αἴης </l>
<l n="204">ἔσσεται, οὐδ' εἴ πέρ τε σιδήρεα δέσματ' ἔχῃσι· </l>
<l n="205">φράσσεται ὥς κε νέηται, ἐπεὶ πολυμήχανός ἐστιν. </l>
<l n="206">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="207">εἰ δὴ ἐξ αὐτοῖο τόσος πάϊς εἰς Ὀδυσῆος. </l>
<l n="208">αἰνῶς μὲν κεφαλήν τε καὶ ὄμματα καλὰ ἔοικας </l>
<l n="209">κείνῳ, ἐπεὶ θαμὰ τοῖον ἐμισγόμεθ' ἀλλήλοισι, </l>
<l n="210">πρίν γε τὸν ἐς Τροίην ἀναβήμεναι, ἔνθα περ ἄλλοι <pb/> </l>
<l n="211">Ἀργείων οἱ ἄριστοι ἔβαν κοίλῃσ' ἐνὶ νηυσίν· </l>
<l n="212">ἐκ τοῦ δ' οὔτ' Ὀδυσῆα ἐγὼν ἴδον οὔτ' ἐμὲ κεῖνος." </l>
<l n="213" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="214">"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω. </l>
<l n="215">μήτηρ μέν τέ μέ φησι τοῦ ἔμμεναι, αὐτὰρ ἐγώ γε </l>
<l n="216">οὐκ οἶδ'· οὐ γάρ πώ τις ἑὸν γόνον αὐτὸς ἀνέγνω. </l>
<l n="217">ὡς δὴ ἐγώ γ' ὄφελον μάκαρός νύ τευ ἔμμεναι υἱὸς </l>
<l n="218">ἀνέρος, ὃν κτεάτεσσιν ἑοῖσ' ἔπι γῆρας ἔτετμε. </l>
<l n="219">νῦν δ' ὃς ἀποτμότατος γένετο θνητῶν ἀνθρώπων, </l>
<l n="220">τοῦ μ' ἔκ φασι γενέσθαι, ἐπεὶ σύ με τοῦτ' ἐρεείνεις." </l>
<l n="221" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="222">"οὐ μέν τοι γενεήν γε θεοὶ νώνυμνον ὀπίσσω </l>
<l n="223">θῆκαν, ἐπεὶ σέ γε τοῖον ἐγείνατο Πηνελόπεια. </l>
<l n="224">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="225">τίς δαίς, τίς δὲ ὅμιλος ὅδ' ἔπλετο; τίπτε δέ σε χρεώ; </l>
<l n="226">εἰλαπίνη ἦε γάμος; ἐπεὶ οὐκ ἔρανος τάδε γ' ἐστίν, </l>
<l n="227">ὥς τέ μοι ὑβρίζοντες ὑπερφιάλως δοκέουσι </l>
<l n="228">δαίνυσθαι κατὰ δῶμα. νεμεσσήσαιτό κεν ἀνὴρ </l>
<l n="229">αἴσχεα πόλλ' ὁρόων, ὅς τις πινυτός γε μετέλθοι." </l>
<l n="230" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="231">"ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς, </l>
<l n="232">μέλλεν μέν ποτε οἶκος ὅδ' ἀφνειὸς καὶ ἀμύμων </l>
<l n="233">ἔμμεναι, ὄφρ' ἔτι κεῖνος ἀνὴρ ἐπιδήμιος ἦεν· </l>
<l n="234">νῦν δ' ἑτέρως ἐβόλοντο θεοὶ κακὰ μητιόωντες, </l>
<l n="235">οἳ κεῖνον μὲν ἄϊστον ἐποίησαν περὶ πάντων </l>
<l n="236">ἀνθρώπων, ἐπεὶ οὔ κε θανόντι περ ὧδ' ἀκαχοίμην, </l>
<l n="237">εἰ μετὰ οἷσ' ἑτάροισι δάμη Τρώων ἐνὶ δήμῳ, </l>
<l n="238">ἠὲ φίλων ἐν χερσίν, ἐπεὶ πόλεμον τολύπευσε. </l>
<l n="239">τῶ κέν οἱ τύμβον μὲν ἐποίησαν Παναχαιοί, <pb/> </l>
<l n="240">ἠδέ κε καὶ ᾧ παιδὶ μέγα κλέος ἤρατ' ὀπίσσω. </l>
<l n="241">νῦν δέ μιν ἀκλειῶς Ἅρπυιαι ἀνηρέψαντο· </l>
<l n="242">οἴχετ' ἄϊστος ἄπυστος, ἐμοὶ δ' ὀδύνας τε γόους τε </l>
<l n="243">κάλλιπεν· οὐδέ τι κεῖνον ὀδυρόμενος στεναχίζω </l>
<l n="244">οἶον, ἐπεί νύ μοι ἄλλα θεοὶ κακὰ κήδε' ἔτευξαν. </l>
<l n="245">ὅσσοι γὰρ νήσοισιν ἐπικρατέουσιν ἄριστοι, </l>
<l n="246">Δουλιχίῳ τε Σάμῃ τε καὶ ὑλήεντι Ζακύνθῳ, </l>
<l n="247">ἠδ' ὅσσοι κραναὴν Ἰθάκην κάτα κοιρανέουσι, </l>
<l n="248">τόσσοι μητέρ' ἐμὴν μνῶνται, τρύχουσι δὲ οἶκον. </l>
<l n="249">ἡ δ' οὔτ' ἀρνεῖται στυγερὸν γάμον οὔτε τελευτὴν </l>
<l n="250">ποιῆσαι δύναται· τοὶ δὲ φθινύθουσιν ἔδοντες </l>
<l n="251">οἶκον ἐμόν· τάχα δή με διαρραίσουσι καὶ αὐτόν." </l>
<l n="252" rend="indent(1)">τὸν δ' ἐπαλαστήσασα προσηύδα Παλλὰς Ἀθήνη· </l>
<l n="253">"ὢ πόποι, ἦ δὴ πολλὸν ἀποιχομένου Ὀδυσῆος </l>
<l n="254">δεύῃ, ὅ κε μνηστῆρσιν ἀναιδέσι χεῖρας ἐφείη. </l>
<l n="255">εἰ γὰρ νῦν ἐλθὼν δόμου ἐν πρώτῃσι θύρῃσι </l>
<l n="256">σταίη, ἔχων πήληκα καὶ ἀσπίδα καὶ δύο δοῦρε, </l>
<l n="257">τοῖος ἐὼν οἷόν μιν ἐγὼ τὰ πρῶτ' ἐνόησα </l>
<l n="258">οἴκῳ ἐν ἡμετέρῳ πίνοντά τε τερπόμενόν τε, </l>
<l n="259">ἐξ Ἐφύρης ἀνιόντα παρ' Ἴλου Μερμερίδαο· — </l>
<l n="260">ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς </l>
<l n="261">φάρμακον ἀνδροφόνον διζήμενος, ὄφρα οἱ εἴη </l>
<l n="262">ἰοὺς χρίεσθαι χαλκήρεας· ἀλλ' ὁ μὲν οὔ οἱ </l>
<l n="263">δῶκεν, ἐπεί ῥα θεοὺς νεμεσίζετο αἰὲν ἐόντας, </l>
<l n="264">ἀλλὰ πατήρ οἱ δῶκεν ἐμός· φιλέεσκε γὰρ αἰνῶς· — </l>
<l n="265">τοῖος ἐὼν μνηστῆρσιν ὁμιλήσειεν Ὀδυσσεύς· </l>
<l n="266">πάντες κ' ὠκύμοροί τε γενοίατο πικρόγαμοί τε. </l>
<l n="267">ἀλλ' ἦ τοι μὲν ταῦτα θεῶν ἐν γούνασι κεῖται, <pb/> </l>
<l n="268">ἤ κεν νοστήσας ἀποτείσεται, ἦε καὶ οὐκί, </l>
<l n="269">οἷσιν ἐνὶ μεγάροισι· σὲ δὲ φράζεσθαι ἄνωγα, </l>
<l n="270">ὅππως κε μνηστῆρας ἀπώσεαι ἐκ μεγάροιο. </l>
<l n="271">εἰ δ' ἄγε νῦν ξυνίει καὶ ἐμῶν ἐμπάζεο μύθων· </l>
<l n="272">αὔριον εἰς ἀγορὴν καλέσας ἥρωας Ἀχαιοὺς </l>
<l n="273">μῦθον πέφραδε πᾶσι, θεοὶ δ' ἐπὶ μάρτυροι ἔστων. </l>
<l n="274">μνηστῆρας μὲν ἐπὶ σφέτερα σκίδνασθαι ἄνωχθι, </l>
<l n="275">μητέρα δ', εἴ οἱ θυμὸς ἐφορμᾶται γαμέεσθαι, </l>
<l n="276">ἂψ ἴτω ἐς μέγαρον πατρὸς μέγα δυναμένοιο· </l>
<l n="277">οἱ δὲ γάμον τεύξουσι καὶ ἀρτυνέουσιν ἔεδνα </l>
<l n="278">πολλὰ μάλ', ὅσσα ἔοικε φίλης ἐπὶ παιδὸς ἕπεσθαι. </l>
<l n="279">σοὶ δ' αὐτῷ πυκινῶς ὑποθήσομαι, αἴ κε πίθηαι· </l>
<l n="280">νῆ' ἄρσας ἐρέτῃσιν ἐείκοσιν, ἥ τις ἀρίστη, </l>
<l n="281">ἔρχεο πευσόμενος πατρὸς δὴν οἰχομένοιο, </l>
<l n="282">ἤν τίς τοι εἴπῃσι βροτῶν, ἢ ὄσσαν ἀκούσῃς </l>
<l n="283">ἐκ Διός, ἥ τε μάλιστα φέρει κλέος ἀνθρώποισι. </l>
<l n="284">πρῶτα μὲν ἐς Πύλον ἐλθὲ καὶ εἴρεο Νέστορα δῖον, </l>
<l n="285">κεῖθεν δὲ Σπάρτηνδε παρὰ ξανθὸν Μενέλαον· </l>
<l n="286">ὃς γὰρ δεύτατος ἦλθεν Ἀχαιῶν χαλκοχιτώνων. </l>
<l n="287">εἰ μέν κεν πατρὸς βίοτον καὶ νόστον ἀκούσῃς, </l>
<l n="288">ἦ τ' ἂν τρυχόμενός περ ἔτι τλαίης ἐνιαυτόν· </l>
<l n="289">εἰ δέ κε τεθνηῶτος ἀκούσῃς μηδ' ἔτ' ἐόντος, </l>
<l n="290">νοστήσας δὴ ἔπειτα φίλην ἐς πατρίδα γαῖαν </l>
<l n="291">σῆμά τέ οἱ χεῦαι καὶ ἐπὶ κτέρεα κτερεΐξαι </l>
<l n="292">πολλὰ μάλ', ὅσσα ἔοικε, καὶ ἀνέρι μητέρα δοῦναι. </l>
<l n="293">αὐτὰρ ἐπὴν δὴ ταῦτα τελευτήσῃς τε καὶ ἕρξῃς, <pb/> </l>
<l n="294">φράζεσθαι δὴ ἔπειτα κατὰ φρένα καὶ κατὰ θυμόν, </l>
<l n="295">ὅππως κε μνηστῆρας ἐνὶ μεγάροισι τεοῖσι </l>
<l n="296">κτείνῃς ἠὲ δόλῳ ἢ ἀμφαδόν· οὐδέ τί σε χρὴ </l>
<l n="297">νηπιάας ὀχέειν, ἐπεὶ οὐκέτι τηλίκος ἐσσί. </l>
<l n="298">ἦ οὐκ ἀΐεις οἷον κλέος ἔλλαβε δῖος Ὀρέστης </l>
<l n="299">πάντας ἐπ' ἀνθρώπους, ἐπεὶ ἔκτανε πατροφονῆα, </l>
<l n="300">Αἴγισθον δολόμητιν, ὅ οἱ πατέρα κλυτὸν ἔκτα; </l>
<l n="301">καὶ σύ, φίλος, μάλα γάρ σ' ὁρόω καλόν τε μέγαν τε, </l>
<l n="302">ἄλκιμος ἔσσ', ἵνα τίς σε καὶ ὀψιγόνων ἐῢ εἴπῃ. </l>
<l n="303">αὐτὰρ ἐγὼν ἐπὶ νῆα θοὴν κατελεύσομαι ἤδη </l>
<l n="304">ἠδ' ἑτάρους, οἵ πού με μάλ' ἀσχαλόωσι μένοντες· </l>
<l n="305">σοὶ δ' αὐτῷ μελέτω, καὶ ἐμῶν ἐμπάζεο μύθων." </l>
<l n="306" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="307">"ξεῖν', ἦ τοι μὲν ταῦτα φίλα φρονέων ἀγορεύεις, </l>
<l n="308">ὥς τε πατὴρ ᾧ παιδί, καὶ οὔ ποτε λήσομαι αὐτῶν. </l>
<l n="309">ἀλλ' ἄγε νῦν ἐπίμεινον, ἐπειγόμενός περ ὁδοῖο, </l>
<l n="310">ὄφρα λοεσσάμενός τε τεταρπόμενός τε φίλον κῆρ </l>
<l n="311">δῶρον ἔχων ἐπὶ νῆα κίῃς, χαίρων ἐνὶ θυμῷ, </l>
<l n="312">τιμῆεν, μάλα καλόν, ὅ τοι κειμήλιον ἔσται </l>
<l n="313">ἐξ ἐμεῦ, οἷα φίλοι ξεῖνοι ξείνοισι διδοῦσι." </l>
<l n="314" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="315">"μή μ' ἔτι νῦν κατέρυκε, λιλαιόμενόν περ ὁδοῖο· </l>
<l n="316">δῶρον δ' ὅττι κέ μοι δοῦναι φίλον ἦτορ ἀνώγῃ, </l>
<l n="317">αὖτις ἀνερχομένῳ δόμεναι οἶκόνδε φέρεσθαι, </l>
<l n="318">καὶ μάλα καλὸν ἑλών· σοὶ δ' ἄξιον ἔσται ἀμοιβῆς." </l>
<l n="319" rend="indent(1)">ἡ μὲν ἄρ' ὣς εἰποῦσ' ἀπέβη γλαυκῶπις Ἀθήνη, </l>
<l n="320">ὄρνις δ' ὣς ἀνόπαια διέπτατο· τῷ δ' ἐνὶ θυμῷ </l>
<l n="321">θῆκε μένος καὶ θάρσος, ὑπέμνησέν τέ ἑ πατρὸς <pb/> </l>
<l n="322">μᾶλλον ἔτ' ἢ τὸ πάροιθεν. ὁ δὲ φρεσὶν ᾗσι νοήσας </l>
<l n="323">θάμβησεν κατὰ θυμόν· ὀΐσατο γὰρ θεὸν εἶναι. </l>
<l n="324">αὐτίκα δὲ μνηστῆρας ἐπῴχετο ἰσόθεος φώς. </l>
<l n="325" rend="indent(1)">τοῖσι δ' ἀοιδὸς ἄειδε περικλυτός, οἱ δὲ σιωπῇ </l>
<l n="326">εἵατ' ἀκούοντες· ὁ δ' Ἀχαιῶν νόστον ἄειδε </l>
<l n="327">λυγρόν, ὃν ἐκ Τροίης ἐπετείλατο Παλλὰς Ἀθήνη. </l>
<l n="328" rend="indent(1)">τοῦ δ' ὑπερωϊόθεν φρεσὶ σύνθετο θέσπιν ἀοιδὴν </l>
<l n="329">κούρη Ἰκαρίοιο, περίφρων Πηνελόπεια· </l>
<l n="330">κλίμακα δ' ὑψηλὴν κατεβήσετο οἷο δόμοιο, </l>
<l n="331">οὐκ οἴη, ἅμα τῇ γε καὶ ἀμφίπολοι δύ' ἕποντο. </l>
<l n="332">ἡ δ' ὅτε δὴ μνηστῆρας ἀφίκετο δῖα γυναικῶν, </l>
<l n="333">στῆ ῥα παρὰ σταθμὸν τέγεος πύκα ποιητοῖο, </l>
<l n="334">ἄντα παρειάων σχομένη λιπαρὰ κρήδεμνα· </l>
<l n="335">ἀμφίπολος δ' ἄρα οἱ κεδνὴ ἑκάτερθε παρέστη. </l>
<l n="336">δακρύσασα δ' ἔπειτα προσηύδα θεῖον ἀοιδόν· </l>
<l n="337" rend="indent(1)">"Φήμιε, πολλὰ γὰρ ἄλλα βροτῶν θελκτήρια οἶδας </l>
<l n="338">ἔργ' ἀνδρῶν τε θεῶν τε, τά τε κλείουσιν ἀοιδοί· </l>
<l n="339">τῶν ἕν γέ σφιν ἄειδε παρήμενος, οἱ δὲ σιωπῇ </l>
<l n="340">οἶνον πινόντων· ταύτης δ' ἀποπαύε' ἀοιδῆς </l>
<l n="341">λυγρῆς, ἥ τέ μοι αἰὲν ἐνὶ στήθεσσι φίλον κῆρ </l>
<l n="342">τείρει, ἐπεί με μάλιστα καθίκετο πένθος ἄλαστον. </l>
<l n="343">τοίην γὰρ κεφαλὴν ποθέω μεμνημένη αἰεὶ </l>
<l n="344">ἀνδρός, τοῦ κλέος εὐρὺ καθ' Ἑλλάδα καὶ μέσον Ἄργος." </l>
<l n="345" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="346">"μῆτερ ἐμή, τί τ' ἄρα φθονέεις ἐρίηρον ἀοιδὸν </l>
<l n="347">τέρπειν ὅππῃ οἱ νόος ὄρνυται; οὔ νύ τ' ἀοιδοὶ </l>
<l n="348">αἴτιοι, ἀλλά ποθι Ζεὺς αἴτιος, ὅς τε δίδωσιν </l>
<l n="349">ἀνδράσιν ἀλφηστῇσιν ὅπως ἐθέλῃσιν ἑκάστῳ. </l>
<l n="350">τούτῳ δ' οὐ νέμεσις Δαναῶν κακὸν οἶτον ἀείδειν· <pb/> </l>
<l n="351">τὴν γὰρ ἀοιδὴν μᾶλλον ἐπικλείουσ' ἄνθρωποι, </l>
<l n="352">ἥ τις ἀϊόντεσσι νεωτάτη ἀμφιπέληται. </l>
<l n="353">σοὶ δ' ἐπιτολμάτω κραδίη καὶ θυμὸς ἀκούειν· </l>
<l n="354">οὐ γὰρ Ὀδυσσεὺς οἶος ἀπώλεσε νόστιμον ἦμαρ </l>
<l n="355">ἐν Τροίῃ, πολλοὶ δὲ καὶ ἄλλοι φῶτες ὄλοντο. </l>
<l n="356">ἀλλ' εἰς οἶκον ἰοῦσα τὰ σ' αὐτῆς ἔργα κόμιζε, </l>
<l n="357">ἱστόν τ' ἠλακάτην τε, καὶ ἀμφιπόλοισι κέλευε </l>
<l n="358">ἔργον ἐποίχεσθαι· μῦθος δ' ἄνδρεσσι μελήσει </l>
<l n="359">πᾶσι, μάλιστα δ' ἐμοί· τοῦ γὰρ κράτος ἔστ' ἐνὶ οἴκῳ." </l>
<l n="360" rend="indent(1)">ἡ μὲν θαμβήσασα πάλιν οἶκόνδε βεβήκει· </l>
<l n="361">παιδὸς γὰρ μῦθον πεπνυμένον ἔνθετο θυμῷ. </l>
<l n="362">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ </l>
<l n="363">κλαῖεν ἔπειτ' Ὀδυσῆα, φίλον πόσιν, ὄφρα οἱ ὕπνον </l>
<l n="364">ἡδὺν ἐπὶ βλεφάροισι βάλε γλαυκῶπις Ἀθήνη. </l>
<l n="365" rend="indent(1)">μνηστῆρες δ' ὁμάδησαν ἀνὰ μέγαρα σκιόεντα· </l>
<l n="366">πάντες δ' ἠρήσαντο παραὶ λεχέεσσι κλιθῆναι. </l>
<l n="367">τοῖσι δὲ Τηλέμαχος πεπνυμένος ἤρχετο μύθων· </l>
<l n="368" rend="indent(1)">"μητρὸς ἐμῆς μνηστῆρες, ὑπέρβιον ὕβριν ἔχοντες, </l>
<l n="369">νῦν μὲν δαινύμενοι τερπώμεθα, μηδὲ βοητὺς </l>
<l n="370">ἔστω, ἐπεὶ τό γε καλὸν ἀκουέμεν ἐστὶν ἀοιδοῦ </l>
<l n="371">τοιοῦδ' οἷος ὅδ' ἐστί, θεοῖσ' ἐναλίγκιος αὐδήν. </l>
<l n="372">ἠῶθεν δ' ἀγορήνδε καθεζώμεσθα κιόντες </l>
<l n="373">πάντες, ἵν' ὕμιν μῦθον ἀπηλεγέως ἀποείπω, </l>
<l n="374">ἐξιέναι μεγάρων· ἄλλας δ' ἀλεγύνετε δαῖτας, </l>
<l n="375">ὑμὰ κτήματ' ἔδοντες, ἀμειβόμενοι κατὰ οἴκους. </l>
<l n="376">εἰ δ' ὕμιν δοκέει τόδε λωΐτερον καὶ ἄμεινον </l>
<l n="377">ἔμμεναι, ἀνδρὸς ἑνὸς βίοτον νήποινον ὀλέσθαι, <pb/> </l>
<l n="378">κείρετ'· ἐγὼ δὲ θεοὺς ἐπιβώσομαι αἰὲν ἐόντας, </l>
<l n="379">αἴ κέ ποθι Ζεὺς δῷσι παλίντιτα ἔργα γενέσθαι· </l>
<l n="380">νήποινοί κεν ἔπειτα δόμων ἔντοσθεν ὄλοισθε." </l>
<l n="381" rend="indent(1)">ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες </l>
<l n="382">Τηλέμαχον θαύμαζον, ὃ θαρσαλέως ἀγόρευε. </l>
<l n="383" rend="indent(1)">τὸν δ' αὖτ' Ἀντίνοος προσέφη, Εὐπείθεος υἱός· </l>
<l n="384">"Τηλέμαχ', ἦ μάλα δή σε διδάσκουσιν θεοὶ αὐτοὶ </l>
<l n="385">ὑψαγόρην τ' ἔμεναι καὶ θαρσαλέως ἀγορεύειν. </l>
<l n="386">μὴ σέ γ' ἐν ἀμφιάλῳ Ἰθάκῃ βασιλῆα Κρονίων </l>
<l n="387">ποιήσειεν, ὅ τοι γενεῇ πατρώϊόν ἐστιν." </l>
<l n="388" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="389">"Ἀντίνο', εἴ πέρ μοι καὶ ἀγάσσεαι ὅττι κεν εἴπω, </l>
<l n="390">καί κεν τοῦτ' ἐθέλοιμι Διός γε διδόντος ἀρέσθαι. </l>
<l n="391">ἦ φῂς τοῦτο κάκιστον ἐν ἀνθρώποισι τετύχθαι; </l>
<l n="392">οὐ μὲν γάρ τι κακὸν βασιλευέμεν· αἶψά τέ οἱ δῶ </l>
<l n="393">ἀφνειὸν πέλεται καὶ τιμηέστερος αὐτός. </l>
<l n="394">ἀλλ' ἦ τοι βασιλῆες Ἀχαιῶν εἰσὶ καὶ ἄλλοι </l>
<l n="395">πολλοὶ ἐν ἀμφιάλῳ Ἰθάκῃ, νέοι ἠδὲ παλαιοί, </l>
<l n="396">τῶν κέν τις τόδ' ἔχῃσιν, ἐπεὶ θάνε δῖος Ὀδυσσεύς· </l>
<l n="397">αὐτὰρ ἐγὼν οἴκοιο ἄναξ ἔσομ' ἡμετέροιο </l>
<l n="398">καὶ δμώων, οὕς μοι ληΐσσατο δῖος Ὀδυσσεύς." </l>
<l n="399" rend="indent(1)">τὸν δ' αὖτ' Εὐρύμαχος, Πολύβου πάϊς, ἀντίον ηὔδα· </l>
<l n="400">"Τηλέμαχ', ἦ τοι ταῦτα θεῶν ἐν γούνασι κεῖται, </l>
<l n="401">ὅς τις ἐν ἀμφιάλῳ Ἰθάκῃ βασιλεύσει Ἀχαιῶν· </l>
<l n="402">κτήματα δ' αὐτὸς ἔχοις καὶ δώμασι σοῖσιν ἀνάσσοις. </l>
<l n="403">μὴ γὰρ ὅ γ' ἔλθοι ἀνήρ, ὅς τίς σ' ἀέκοντα βίηφι </l>
<l n="404">κτήματ' ἀπορραίσει', Ἰθάκης ἔτι ναιεταούσης. <pb/> </l>
<l n="405">ἀλλ' ἐθέλω σε, φέριστε, περὶ ξείνοιο ἐρέσθαι, </l>
<l n="406">ὁππόθεν οὗτος ἀνήρ· ποίης δ' ἐξ εὔχεται εἶναι </l>
<l n="407">γαίης; ποῦ δέ νύ οἱ γενεὴ καὶ πατρὶς ἄρουρα; </l>
<l n="408">ἠέ τιν' ἀγγελίην πατρὸς φέρει ἐρχομένοιο, </l>
<l n="409">ἦ ἑὸν αὐτοῦ χρεῖος ἐελδόμενος τόδ' ἱκάνει; </l>
<l n="410">οἷον ἀναΐξας ἄφαρ οἴχεται, οὐδ' ὑπέμεινε </l>
<l n="411">γνώμεναι· οὐ μὲν γάρ τι κακῷ εἰς ὦπα ἐῴκει." </l>
<l n="412" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="413">"Εὐρύμαχ', ἦ τοι νόστος ἀπώλετο πατρὸς ἐμοῖο· </l>
<l n="414">οὔτ' οὖν ἀγγελίῃ ἔτι πείθομαι, εἴ ποθεν ἔλθοι, </l>
<l n="415">οὔτε θεοπροπίης ἐμπάζομαι, ἥν τινα μήτηρ </l>
<l n="416">ἐς μέγαρον καλέσασα θεοπρόπον ἐξερέηται. </l>
<l n="417">ξεῖνος δ' οὗτος ἐμὸς πατρώϊος ἐκ Τάφου ἐστί, </l>
<l n="418">Μέντης δ' Ἀγχιάλοιο δαΐφρονος εὔχεται εἶναι </l>
<l n="419">υἱός, ἀτὰρ Ταφίοισι φιληρέτμοισιν ἀνάσσει." </l>
<l n="420" rend="indent(1)">ὣς φάτο Τηλέμαχος, φρεσὶ δ' ἀθανάτην θεὸν ἔγνω. </l>
<l n="421">οἱ δ' εἰς ὀρχηστύν τε καὶ ἱμερόεσσαν ἀοιδὴν </l>
<l n="422">τρεψάμενοι τέρποντο, μένον δ' ἐπὶ ἕσπερον ἐλθεῖν. </l>
<l n="423">τοῖσι δὲ τερπομένοισι μέλας ἐπὶ ἕσπερος ἦλθε· </l>
<l n="424">δὴ τότε κακκείοντες ἔβαν οἶκόνδε ἕκαστος. </l>
<l n="425">Τηλέμαχος δ', ὅθι οἱ θάλαμος περικαλλέος αὐλῆς </l>
<l n="426">ὑψηλὸς δέδμητο, περισκέπτῳ ἐνὶ χώρῳ, </l>
<l n="427">ἔνθ' ἔβη εἰς εὐνὴν πολλὰ φρεσὶ μερμηρίζων. </l>
<l n="428">τῷ δ' ἄρ' ἅμ' αἰθομένας δαΐδας φέρε κεδνὰ ἰδυῖα </l>
<l n="429">Εὐρύκλει', Ὦπος θυγάτηρ Πεισηνορίδαο, </l>
<l n="430">τήν ποτε Λαέρτης πρίατο κτεάτεσσιν ἑοῖσι, <pb/> </l>
<l n="431">πρωθήβην ἔτ' ἐοῦσαν, ἐεικοσάβοια δ' ἔδωκεν, </l>
<l n="432">ἶσα δέ μιν κεδνῇ ἀλόχῳ τίεν ἐν μεγάροισιν, </l>
<l n="433">εὐνῇ δ' οὔ ποτ' ἔμικτο, χόλον δ' ἀλέεινε γυναικός· </l>
<l n="434">ἥ οἱ ἅμ' αἰθομένας δαΐδας φέρε καί ἑ μάλιστα </l>
<l n="435">δμῳάων φιλέεσκε καὶ ἔτρεφε τυτθὸν ἐόντα. </l>
<l n="436">ὤϊξεν δὲ θύρας θαλάμου πύκα ποιητοῖο, </l>
<l n="437">ἕζετο δ' ἐν λέκτρῳ, μαλακὸν δ' ἔκδυνε χιτῶνα· </l>
<l n="438">καὶ τὸν μὲν γραίης πυκιμηδέος ἔμβαλε χερσίν. </l>
<l n="439">ἡ μὲν τὸν πτύξασα καὶ ἀσκήσασα χιτῶνα, </l>
<l n="440">πασσάλῳ ἀγκρεμάσασα παρὰ τρητοῖσι λέχεσσι, </l>
<l n="441">βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ </l>
<l n="442">ἀργυρέῃ, ἐπὶ δὲ κληῗδ' ἐτάνυσσεν ἱμάντι. </l>
<l n="443">ἔνθ' ὅ γε παννύχιος, κεκαλυμμένος οἰὸς ἀώτῳ, </l>
<l n="444">βούλευε φρεσὶν ᾗσιν ὁδόν, τὴν πέφραδ' Ἀθήνη. <pb/> </l>
</div>
<div type="Book" n="2">
<l n="t"><label type="head">ΟΔΥΣΣΕΙΑΣ Β</label> </l>
<l n="1">Ἦμος δ' ἠριγένεια φάνη ῥοδοδάκτυλος Ἠώς, </l>
<l n="2">ὤρνυτ' ἄρ' ἐξ εὐνῆφιν Ὀδυσσῆος φίλος υἱός, </l>
<l n="3">εἵματα ἑσσάμενος, περὶ δὲ ξίφος ὀξὺ θέτ' ὤμῳ, </l>
<l n="4">ποσσὶ δ' ὑπὸ λιπαροῖσιν ἐδήσατο καλὰ πέδιλα, </l>
<l n="5">βῆ δ' ἴμεν ἐκ θαλάμοιο θεῷ ἐναλίγκιος ἄντην. </l>
<l n="6">αἶψα δὲ κηρύκεσσι λιγυφθόγγοισι κέλευσε </l>
<l n="7">κηρύσσειν ἀγορήνδε κάρη κομόωντας Ἀχαιούς. </l>
<l n="8">οἱ μὲν ἐκήρυσσον, τοὶ δ' ἠγείροντο μάλ' ὦκα. </l>
<l n="9">αὐτὰρ ἐπεί ῥ' ἤγερθεν ὁμηγερέες τ' ἐγένοντο, </l>
<l n="10">βῆ ῥ' ἴμεν εἰς ἀγορήν, παλάμῃ δ' ἔχε χάλκεον ἔγχος, </l>
<l n="11">οὐκ οἶος, ἅμα τῷ γε δύω κύνες ἀργοὶ ἕποντο. </l>
<l n="12">θεσπεσίην δ' ἄρα τῷ γε χάριν κατέχευεν Ἀθήνη· </l>
<l n="13">τὸν δ' ἄρα πάντες λαοὶ ἐπερχόμενον θηεῦντο. </l>
<l n="14">ἕζετο δ' ἐν πατρὸς θώκῳ, εἶξαν δὲ γέροντες. </l>
<l n="15">τοῖσι δ' ἔπειθ' ἥρως Αἰγύπτιος ἦρχ' ἀγορεύειν, </l>
<l n="16">ὃς δὴ γήραϊ κυφὸς ἔην καὶ μυρία ᾔδη. </l>
<l n="17">καὶ γὰρ τοῦ φίλος υἱὸς ἅμ' ἀντιθέῳ Ὀδυσῆϊ </l>
<l n="18">Ἴλιον εἰς εὔπωλον ἔβη κοίλῃσ' ἐνὶ νηυσίν, </l>
<l n="19">Ἄντιφος αἰχμητής· τὸν δ' ἄγριος ἔκτανε Κύκλωψ </l>
<l n="20">ἐν σπῆϊ γλαφυρῷ, πύματον δ' ὁπλίσσατο δόρπον. </l>
<l n="21">τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει, </l>
<l n="22">Εὐρύνομος, δύο δ' αἰὲν ἔχον πατρώϊα ἔργα· </l>
<l n="23">ἀλλ' οὐδ' ὧς τοῦ λήθετ' ὀδυρόμενος καὶ ἀχεύων. <pb/> </l>
<l n="24">τοῦ ὅ γε δάκρυ χέων ἀγορήσατο καὶ μετέειπε· </l>
<l n="25" rend="indent(1)">"κέκλυτε δὴ νῦν μευ, Ἰθακήσιοι, ὅττι κεν εἴπω. </l>
<l n="26">οὔτε ποθ' ἡμετέρη ἀγορὴ γένετ' οὔτε θόωκος </l>
<l n="27">ἐξ οὗ Ὀδυσσεὺς δῖος ἔβη κοίλῃσ' ἐνὶ νηυσί. </l>
<l n="28">νῦν δὲ τίς ὧδ' ἤγειρε; τίνα χρειὼ τόσον ἵκει </l>
<l n="29">ἠὲ νέων ἀνδρῶν ἢ οἳ προγενέστεροί εἰσιν; </l>
<l n="30">ἠέ τιν' ἀγγελίην στρατοῦ ἔκλυεν ἐρχομένοιο, </l>
<l n="31">ἥν χ' ἥμιν σάφα εἴποι, ὅτε πρότερός γε πύθοιτο; </l>
<l n="32">ἦέ τι δήμιον ἄλλο πιφαύσκεται ἠδ' ἀγορεύει; </l>
<l n="33">ἐσθλός μοι δοκεῖ εἶναι, ὀνήμενος. εἴθε οἱ αὐτῷ </l>
<l n="34">Ζεὺς ἀγαθὸν τελέσειεν, ὅ τι φρεσὶν ᾗσι μενοινᾷ." </l>
<l n="35" rend="indent(1)">ὣς φάτο, χαῖρε δὲ φήμῃ Ὀδυσσῆος φίλος υἱός, </l>
<l n="36">οὐδ' ἄρ' ἔτι δὴν ἧστο, μενοίνησεν δ' ἀγορεύειν, </l>
<l n="37">στῆ δὲ μέσῃ ἀγορῇ· σκῆπτρον δέ οἱ ἔμβαλε χειρὶ </l>
<l n="38">κῆρυξ Πεισήνωρ, πεπνυμένα μήδεα εἰδώς. </l>
<l n="39">πρῶτον ἔπειτα γέροντα καθαπτόμενος προσέειπεν· </l>
<l n="40" rend="indent(1)">"ὦ γέρον, οὐχ ἑκὰς οὗτος ἀνήρ, τάχα δ' εἴσεαι αὐτός, </l>
<l n="41">ὃς λαὸν ἤγειρα· μάλιστα δέ μ' ἄλγος ἱκάνει. </l>
<l n="42">οὔτε τιν' ἀγγελίην στρατοῦ ἔκλυον ἐρχομένοιο, </l>
<l n="43">ἥν χ' ὕμιν σάφα εἴπω, ὅτε πρότερός γε πυθοίμην, </l>
<l n="44">οὔτε τι δήμιον ἄλλο πιφαύσκομαι οὐδ' ἀγορεύω, </l>
<l n="45">ἀλλ' ἐμὸν αὐτοῦ χρεῖος, ὅ μοι κακὰ ἔμπεσεν οἴκῳ, </l>
<l n="46">δοιά· τὸ μὲν πατέρ' ἐσθλὸν ἀπώλεσα, ὅς ποτ' ἐν ὑμῖν </l>
<l n="47">τοίσδεσσιν βασίλευε, πατὴρ δ' ὣς ἤπιος ἦεν· </l>
<l n="48">νῦν δ' αὖ καὶ πολὺ μεῖζον, ὃ δὴ τάχα οἶκον ἅπαντα </l>
<l n="49">πάγχυ διαρραίσει, βίοτον δ' ἀπὸ πάμπαν ὀλέσσει. <pb/> </l>
<l n="50">μητέρι μοι μνηστῆρες ἐπέχραον οὐκ ἐθελούσῃ, </l>
<l n="51">τῶν ἀνδρῶν φίλοι υἷες οἳ ἐνθάδε γ' εἰσὶν ἄριστοι, </l>
<l n="52">οἳ πατρὸς μὲν ἐς οἶκον ἀπερρίγασι νέεσθαι </l>
<l n="53">Ἰκαρίου, ὅς κ' αὐτὸς ἐεδνώσαιτο θύγατρα, </l>
<l n="54">δοίη δ' ᾧ κ' ἐθέλοι καί οἱ κεχαρισμένος ἔλθοι· </l>
<l n="55">οἱ δ' εἰς ἡμετέρου πωλεύμενοι ἤματα πάντα, </l>
<l n="56">βοῦς ἱερεύοντες καὶ ὄϊς καὶ πίονας αἶγας, </l>
<l n="57">εἰλαπινάζουσιν πίνουσί τε αἴθοπα οἶνον </l>
<l n="58">μαψιδίως· τὰ δὲ πολλὰ κατάνεται. οὐ γὰρ ἔπ' ἀνήρ, </l>
<l n="59">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι. </l>
<l n="60">ἡμεῖς δ' οὔ νύ τι τοῖοι ἀμυνέμεν· ἦ καὶ ἔπειτα </l>
<l n="61">λευγαλέοι τ' ἐσόμεσθα καὶ οὐ δεδαηκότες ἀλκήν. </l>
<l n="62">ἦ τ' ἂν ἀμυναίμην, εἴ μοι δύναμίς γε παρείη· </l>
<l n="63">οὐ γὰρ ἔτ' ἀνσχετὰ ἔργα τετεύχαται, οὐδ' ἔτι καλῶς </l>
<l n="64">οἶκος ἐμὸς διόλωλε· νεμεσσήθητε καὶ αὐτοί, </l>
<l n="65">ἄλλους τ' αἰδέσθητε περικτίονας ἀνθρώπους, </l>
<l n="66">οἳ περιναιετάουσι· θεῶν δ' ὑποδείσατε μῆνιν, </l>
<l n="67">μή τι μεταστρέψωσιν ἀγασσάμενοι κακὰ ἔργα. </l>
<l n="68">λίσσομαι ἠμὲν Ζηνὸς Ὀλυμπίου ἠδὲ Θέμιστος, </l>
<l n="69">ἥ τ' ἀνδρῶν ἀγορὰς ἠμὲν λύει ἠδὲ καθίζει· </l>
<l n="70">σχέσθε, φίλοι, καί μ' οἶον ἐάσατε πένθεϊ λυγρῷ </l>
<l n="71">τείρεσθ', εἰ μή πού τι πατὴρ ἐμὸς ἐσθλὸς Ὀδυσσεὺς </l>
<l n="72">δυσμενέων κάκ' ἔρεξεν ἐϋκνήμιδας Ἀχαιούς, </l>
<l n="73">τῶν μ' ἀποτεινύμενοι κακὰ ῥέζετε δυσμενέοντες, </l>
<l n="74">τούτους ὀτρύνοντες. ἐμοὶ δέ κε κέρδιον εἴη </l>
<l n="75">ὑμέας ἐσθέμεναι κειμήλιά τε πρόβασίν τε· <pb/> </l>
<l n="76">εἴ χ' ὑμεῖς γε φάγοιτε, τάχ' ἄν ποτε καὶ τίσις εἴη· </l>
<l n="77">τόφρα γὰρ ἂν κατὰ ἄστυ ποτιπτυσσοίμεθα μύθῳ </l>
<l n="78">χρήματ' ἀπαιτίζοντες, ἕως κ' ἀπὸ πάντα δοθείη· </l>
<l n="79">νῦν δέ μοι ἀπρήκτους ὀδύνας ἐμβάλλετε θυμῷ." </l>
<l n="80" rend="indent(1)">ὣς φάτο χωόμενος, ποτὶ δὲ σκῆπτρον βάλε γαίῃ, </l>
<l n="81">δάκρυ' ἀναπρήσας· οἶκτος δ' ἕλε λαὸν ἅπαντα. </l>
<l n="82">ἔνθ' ἄλλοι μὲν πάντες ἀκὴν ἔσαν, οὐδέ τις ἔτλη </l>
<l n="83">Τηλέμαχον μύθοισιν ἀμείψασθαι χαλεποῖσιν· </l>
<l n="84">Ἀντίνοος δέ μιν οἶος ἀμειβόμενος προσέειπε· </l>
<l n="85" rend="indent(1)">"Τηλέμαχ' ὑψαγόρη, μένος ἄσχετε, ποῖον ἔειπες </l>
<l n="86">ἡμέας αἰσχύνων, ἐθέλοις δέ κε μῶμον ἀνάψαι. </l>
<l n="87">σοὶ δ' οὔ τι μνηστῆρες Ἀχαιῶν αἴτιοί εἰσιν, </l>
<l n="88">ἀλλὰ φίλη μήτηρ, ἥ τοι περὶ κέρδεα οἶδεν. </l>
<l n="89">ἤδη γὰρ τρίτον ἐστὶν ἔτος, τάχα δ' εἶσι τέταρτον, </l>
<l n="90">ἐξ οὗ ἀτέμβει θυμὸν ἐνὶ στήθεσσιν Ἀχαιῶν. </l>
<l n="91">πάντας μέν ῥ' ἔλπει, καὶ ὑπίσχεται ἀνδρὶ ἑκάστῳ, </l>
<l n="92">ἀγγελίας προϊεῖσα· νόος δέ οἱ ἄλλα μενοινᾷ. </l>
<l n="93">ἡ δὲ δόλον τόνδ' ἄλλον ἐνὶ φρεσὶ μερμήριξε· </l>
<l n="94">στησαμένη μέγαν ἱστὸν ἐνὶ μεγάροισιν ὕφαινε, </l>
<l n="95">λεπτὸν καὶ περίμετρον· ἄφαρ δ' ἡμῖν μετέειπε· </l>
<l n="96">κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς, </l>
<l n="97">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος </l>
<l n="98">ἐκτελέσω, μή μοι μεταμώνια νήματ' ὄληται, </l>
<l n="99">Λαέρτῃ ἥρωϊ ταφήϊον, εἰς ὅτε κέν μιν </l>
<l n="100">μοῖρ' ὀλοὴ καθέλῃσι τανηλεγέος θανάτοιο, </l>
<l n="101">μή τίς μοι κατὰ δῆμον Ἀχαιϊάδων νεμεσήσῃ, </l>
<l n="102">αἴ κεν ἄτερ σπείρου κεῖται πολλὰ κτεατίσσας. <pb/> </l>
<l n="103">ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ. </l>
<l n="104">ἔνθα καὶ ἠματίη μὲν ὑφαίνεσκεν μέγαν ἱστόν, </l>
<l n="105">νύκτας δ' ἀλλύεσκεν, ἐπὴν δαΐδας παραθεῖτο. </l>
<l n="106">ὣς τρίετες μὲν ἔληθε δόλῳ καὶ ἔπειθεν Ἀχαιούς· </l>
<l n="107">ἀλλ' ὅτε τέτρατον ἦλθεν ἔτος καὶ ἐπήλυθον ὧραι, </l>
<l n="108">καὶ τότε δή τις ἔειπε γυναικῶν, ἣ σάφα ᾔδη, </l>
<l n="109">καὶ τήν γ' ἀλλύουσαν ἐφεύρομεν ἀγλαὸν ἱστόν. </l>
<l n="110">ὣς τὸ μὲν ἐξετέλεσσε καὶ οὐκ ἐθέλουσ', ὑπ' ἀνάγκης· </l>
<l n="111">σοὶ δ' ὧδε μνηστῆρες ὑποκρίνονται, ἵν' εἰδῇς </l>
<l n="112">αὐτὸς σῷ θυμῷ, εἰδῶσι δὲ πάντες Ἀχαιοί· </l>
<l n="113">μητέρα σὴν ἀπόπεμψον, ἄνωχθι δέ μιν γαμέεσθαι </l>
<l n="114">τῷ ὅτεῴ τε πατὴρ κέλεται καὶ ἁνδάνει αὐτῇ. </l>
<l n="115">εἰ δ' ἔτ' ἀνιήσει γε πολὺν χρόνον υἷας Ἀχαιῶν, </l>
<l n="116">τὰ φρονέουσ' ἀνὰ θυμόν, ἅ οἱ περὶ δῶκεν Ἀθήνη, </l>
<l n="117">ἔργα τ' ἐπίστασθαι περικαλλέα καὶ φρένας ἐσθλὰς </l>
<l n="118">κέρδεά θ', οἷ' οὔ πώ τιν' ἀκούομεν οὐδὲ παλαιῶν, </l>
<l n="119">τάων αἳ πάρος ἦσαν ἐϋπλοκαμῖδες Ἀχαιαί, </l>
<l n="120">Τυρώ τ' Ἀλκμήνη τε ἐϋστέφανός τε Μυκήνη· </l>
<l n="121">τάων οὔ τις ὁμοῖα νοήματα Πηνελοπείῃ </l>
<l n="122">ᾔδη· ἀτὰρ μὲν τοῦτό γ' ἐναίσιμον οὐκ ἐνόησε. — </l>
<l n="123">τόφρα γὰρ οὖν βίοτόν τε τεὸν καὶ κτήματ' ἔδονται, </l>
<l n="124">ὄφρα κε κείνη τοῦτον ἔχῃ νόον, ὅν τινά οἱ νῦν </l>
<l n="125">ἐν στήθεσσι τιθεῖσι θεοί· μέγα μὲν κλέος αὐτῇ </l>
<l n="126">ποιεῖτ', αὐτὰρ σοί γε ποθὴν πολέος βιότοιο. </l>
<l n="127">ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ, </l>
<l n="128">πρίν γ' αὐτὴν γήμασθαι Ἀχαιῶν ᾧ κ' ἐθέλῃσι." <pb/> </l>
<l n="129" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="130">"Ἀντίνο', οὔ πως ἔστι δόμων ἀέκουσαν ἀπῶσαι </l>
<l n="131">ἥ μ' ἔτεχ', ἥ μ' ἔθρεψε, πατὴρ δ' ἐμὸς ἄλλοθι γαίης, </l>
<l n="132">ζώει ὅ γ' ἦ τέθνηκε· κακὸν δέ με πόλλ' ἀποτίνειν </l>
<l n="133">Ἰκαρίῳ, αἴ κ' αὐτὸς ἑκὼν ἀπὸ μητέρα πέμψω. </l>
<l n="134">ἐκ γὰρ τοῦ πατρὸς κακὰ πείσομαι, ἄλλα δὲ δαίμων </l>
<l n="135">δώσει, ἐπεὶ μήτηρ στυγερὰς ἀρήσετ' ἐρινῦς </l>
<l n="136">οἴκου ἀπερχομένη· νέμεσις δέ μοι ἐξ ἀνθρώπων </l>
<l n="137">ἔσσεται· ὣς οὐ τοῦτον ἐγώ ποτε μῦθον ἐνίψω. </l>
<l n="138">ὑμέτερος δ' εἰ μὲν θυμὸς νεμεσίζεται αὐτῶν, </l>
<l n="139">ἔξιτέ μοι μεγάρων, ἄλλας δ' ἀλεγύνετε δαῖτας </l>
<l n="140">ὑμὰ κτήματ' ἔδοντες ἀμειβόμενοι κατὰ οἴκους. </l>
<l n="141">εἰ δ' ὕμιν δοκέει τόδε λωΐτερον καὶ ἄμεινον </l>
<l n="142">ἔμμεναι, ἀνδρὸς ἑνὸς βίοτον νήποινον ὀλέσθαι, </l>
<l n="143">κείρετ'· ἐγὼ δὲ θεοὺς ἐπιβώσομαι αἰὲν ἐόντας, </l>
<l n="144">αἴ κέ ποθι Ζεὺς δῷσι παλίντιτα ἔργα γενέσθαι· </l>
<l n="145">νήποινοί κεν ἔπειτα δόμων ἔντοσθεν ὄλοισθε." </l>
<l n="146" rend="indent(1)">ὣς φάτο Τηλέμαχος, τῷ δ' αἰετὼ εὐρύοπα Ζεὺς </l>
<l n="147">ὑψόθεν ἐκ κορυφῆς ὄρεος προέηκε πέτεσθαι. </l>
<l n="148">τὼ δ' ἕως μέν ῥ' ἐπέτοντο μετὰ πνοιῇσ' ἀνέμοιο, </l>
<l n="149">πλησίω ἀλλήλοισι τιταινομένω πτερύγεσσιν· </l>
<l n="150">ἀλλ' ὅτε δὴ μέσσην ἀγορὴν πολύφημον ἱκέσθην, </l>
<l n="151">ἔνθ' ἐπιδινηθέντε τιναξάσθην πτερὰ πυκνά, </l>
<l n="152">ἐς δ' ἰδέτην πάντων κεφαλάς, ὄσσοντο δ' ὄλεθρον· </l>
<l n="153">δρυψαμένω δ' ὀνύχεσσι παρειὰς ἀμφί τε δειρὰς </l>
<l n="154">δεξιὼ ἤϊξαν διά τ' οἰκία καὶ πόλιν αὐτῶν. </l>
<l n="155">θάμβησαν δ' ὄρνιθας, ἐπεὶ ἴδον ὀφθαλμοῖσιν· <pb/> </l>
<l n="156">ὥρμηναν δ' ἀνὰ θυμὸν ἅ περ τελέεσθαι ἔμελλον. </l>
<l n="157">τοῖσι δὲ καὶ μετέειπε γέρων ἥρως Ἁλιθέρσης </l>
<l n="158">Μαστορίδης· ὁ γὰρ οἶος ὁμηλικίην ἐκέκαστο </l>
<l n="159">ὄρνιθας γνῶναι καὶ ἐναίσιμα μυθήσασθαι· </l>
<l n="160">ὅ σφιν ἐῢ φρονέων ἀγορήσατο καὶ μετέειπε· </l>
<l n="161" rend="indent(1)">"κέκλυτε δὴ νῦν μευ, Ἰθακήσιοι, ὅττι κεν εἴπω· </l>
<l n="162">μνηστῆρσιν δὲ μάλιστα πιφαυσκόμενος τάδε εἴρω. </l>
<l n="163">τοῖσιν γὰρ μέγα πῆμα κυλίνδεται· οὐ γὰρ Ὀδυσσεὺς </l>
<l n="164">δὴν ἀπάνευθε φίλων ὧν ἔσσεται, ἀλλά που ἤδη </l>
<l n="165">ἐγγὺς ἐὼν τοίσδεσσι φόνον καὶ κῆρα φυτεύει, </l>
<l n="166">πάντεσσιν· πολέσιν δὲ καὶ ἄλλοισιν κακὸν ἔσται, </l>
<l n="167">οἳ νεμόμεσθ' Ἰθάκην εὐδείελον. ἀλλὰ πολὺ πρὶν </l>
<l n="168">φραζώμεσθ' ὥς κεν καταπαύσομεν· οἱ δὲ καὶ αὐτοὶ </l>
<l n="169">παυέσθων· καὶ γάρ σφιν ἄφαρ τόδε λώϊόν ἐστιν. </l>
<l n="170">οὐ γὰρ ἀπείρητος μαντεύομαι, ἀλλ' ἐῢ εἰδώς· </l>
<l n="171">καὶ γὰρ κείνῳ φημὶ τελευτηθῆναι ἅπαντα, </l>
<l n="172">ὥς οἱ ἐμυθεόμην, ὅτε Ἴλιον εἰσανέβαινον </l>
<l n="173">Ἀργεῖοι, μετὰ δέ σφιν ἔβη πολύμητις Ὀδυσσεύς. </l>
<l n="174">φῆν κακὰ πολλὰ παθόντ', ὀλέσαντ' ἄπο πάντας ἑταίρους, </l>
<l n="175">ἄγνωστον πάντεσσιν ἐεικοστῷ ἐνιαυτῷ </l>
<l n="176">οἴκαδ' ἐλεύσεσθαι· τὰ δὲ δὴ νῦν πάντα τελεῖται." </l>
<l n="177" rend="indent(1)">τὸν δ' αὖτ' Εὐρύμαχος, Πολύβου πάϊς, ἀντίον ηὔδα· </l>
<l n="178">"ὦ γέρον, εἰ δ' ἄγε δὴ μαντεύεο σοῖσι τέκεσσιν </l>
<l n="179">οἴκαδ' ἰών, μή πού τι κακὸν πάσχωσιν ὀπίσσω· </l>
<l n="180">ταῦτα δ' ἐγὼ σέο πολλὸν ἀμείνων μαντεύεσθαι. </l>
<l n="181">ὄρνιθες δέ τε πολλοὶ ὑπ' αὐγὰς ἠελίοιο </l>
<l n="182">φοιτῶσ', οὐδέ τε πάντες ἐναίσιμοι· αὐτὰρ Ὀδυσσεὺς </l>
<l n="183">ὤλετο τῆλ', ὡς καὶ σὺ καταφθίσθαι σὺν ἐκείνῳ <pb/> </l>
<l n="184">ὤφελες· οὐκ ἂν τόσσα θεοπροπέων ἀγόρευες, </l>
<l n="185">οὐδέ κε Τηλέμαχον κεχολωμένον ὧδ' ἀνιείης, </l>
<l n="186">σῷ οἴκῳ δῶρον ποτιδέγμενος, αἴ κε πόρῃσιν. </l>
<l n="187">ἀλλ' ἔκ τοι ἐρέω, τὸ δὲ καὶ τετελεσμένον ἔσται· </l>
<l n="188">αἴ κε νεώτερον ἄνδρα παλαιά τε πολλά τε εἰδὼς </l>
<l n="189">παρφάμενος ἐπέεσσιν ἐποτρύνῃς χαλεπαίνειν, </l>
<l n="190">αὐτῷ μέν οἱ πρῶτον ἀνιηρέστερον ἔσται, </l>
<l n="191">[πρῆξαι δ' ἔμπης οὔ τι δυνήσεται εἵνεκα τῶνδε·] </l>
<l n="192">σοὶ δὲ, γέρον, θῳὴν ἐπιθήσομεν, ἥν κ' ἐνὶ θυμῷ </l>
<l n="193">τίνων ἀσχάλλῃς· χαλεπὸν δέ τοι ἔσσεται ἄλγος. </l>
<l n="194">Τηλεμάχῳ δ' ἐν πᾶσιν ἐγὼν ὑποθήσομαι αὐτός· </l>
<l n="195">μητέρα ἣν ἐς πατρὸς ἀνωγέτω ἀπονέεσθαι· </l>
<l n="196">οἱ δὲ γάμον τεύξουσι καὶ ἀρτυνέουσιν ἔεδνα </l>
<l n="197">πολλὰ μάλ', ὅσσα ἔοικε φίλης ἐπὶ παιδὸς ἕπεσθαι. </l>
<l n="198">οὐ γὰρ πρὶν παύσεσθαι ὀΐομαι υἷας Ἀχαιῶν </l>
<l n="199">μνηστύος ἀργαλέης, ἐπεὶ οὔ τινα δείδιμεν ἔμπης, </l>
<l n="200">οὔτ' οὖν Τηλέμαχον, μάλα περ πολύμυθον ἐόντα, </l>
<l n="201">οὔτε θεοπροπίης ἐμπαζόμεθ', ἣν σύ, γεραιέ, </l>
<l n="202">μυθέαι ἀκράαντον, ἀπεχθάνεαι δ' ἔτι μᾶλλον. </l>
<l n="203">χρήματα δ' αὖτε κακῶς βεβρώσεται, οὐδέ ποτ' ἶσα </l>
<l n="204">ἔσσεται, ὄφρα κεν ἥ γε διατρίβῃσιν Ἀχαιοὺς </l>
<l n="205">ὃν γάμον· ἡμεῖς δ' αὖ ποτιδέγμενοι ἤματα πάντα </l>
<l n="206">εἵνεκα τῆς ἀρετῆς ἐριδαίνομεν, οὐδὲ μετ' ἄλλας </l>
<l n="207">ἐρχόμεθ', ἃς ἐπιεικὲς ὀπυιέμεν ἐστὶν ἑκάστῳ." </l>
<l n="208" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="209">"Εὐρύμαχ' ἠδὲ καὶ ἄλλοι, ὅσοι μνηστῆρες ἀγαυοί, </l>
<l n="210">ταῦτα μὲν οὐχ ὑμέας ἔτι λίσσομαι οὐδ' ἀγορεύω· <pb/> </l>
<l n="211">ἤδη γὰρ τὰ ἴσασι θεοὶ καὶ πάντες Ἀχαιοί. </l>
<l n="212">ἀλλ' ἄγε μοι δότε νῆα θοὴν καὶ εἴκοσ' ἑταίρους, </l>
<l n="213">οἵ κέ μοι ἔνθα καὶ ἔνθα διαπρήσσωσι κέλευθον. </l>
<l n="214">εἶμι γὰρ ἐς Σπάρτην τε καὶ ἐς Πύλον ἠμαθόεντα, </l>
<l n="215">νόστον πευσόμενος πατρὸς δὴν οἰχομένοιο, </l>
<l n="216">ἤν τίς μοι εἴπῃσι βροτῶν, ἢ ὄσσαν ἀκούσω </l>
<l n="217">ἐκ Διός, ἥ τε μάλιστα φέρει κλέος ἀνθρώποισιν. </l>
<l n="218">εἰ μέν κεν πατρὸς βίοτον καὶ νόστον ἀκούσω, </l>
<l n="219">ἦ τ' ἂν τρυχόμενός περ ἔτι τλαίην ἐνιαυτόν· </l>
<l n="220">εἰ δέ κε τεθνηῶτος ἀκούσω μηδ' ἔτ' ἐόντος, </l>
<l n="221">νοστήσας δὴ ἔπειτα φίλην ἐς πατρίδα γαῖαν </l>
<l n="222">σῆμά τέ οἱ χείω καὶ ἐπὶ κτέρεα κτερεΐξω </l>
<l n="223">πολλὰ μάλ', ὅσσα ἔοικε, καὶ ἀνέρι μητέρα δώσω." </l>
<l n="224" rend="indent(1)">ἦ τοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη </l>
<l n="225">Μέντωρ, ὅς ῥ' Ὀδυσῆος ἀμύμονος ἦεν ἑταῖρος, </l>
<l n="226">καί οἱ ἰὼν ἐν νηυσὶν ἐπέτρεπεν οἶκον ἅπαντα, </l>
<l n="227">πείθεσθαί τε γέροντι καὶ ἔμπεδα πάντα φυλάσσειν· </l>
<l n="228">ὅ σφιν ἐῢ φρονέων ἀγορήσατο καὶ μετέειπε· </l>
<l n="229" rend="indent(1)">"κέκλυτε δὴ νῦν μευ, Ἰθακήσιοι, ὅττι κεν εἴπω· </l>
<l n="230">μή τις ἔτι πρόφρων ἀγανὸς καὶ ἤπιος ἔστω </l>
<l n="231">σκηπτοῦχος βασιλεύς, μηδὲ φρεσὶν αἴσιμα εἰδώς, </l>
<l n="232">ἀλλ' αἰεὶ χαλεπός τ' εἴη καὶ αἴσυλα ῥέζοι, </l>
<l n="233">ὡς οὔ τις μέμνηται Ὀδυσσῆος θείοιο </l>
<l n="234">λαῶν, οἷσιν ἄνασσε, πατὴρ δ' ὣς ἤπιος ἦεν. </l>
<l n="235">ἀλλ' ἦ τοι μνηστῆρας ἀγήνορας οὔ τι μεγαίρω </l>
<l n="236">ἕρδειν ἔργα βίαια κακορραφίῃσι νόοιο· <pb/> </l>
<l n="237">σφὰς γὰρ παρθέμενοι κεφαλὰς κατέδουσι βιαίως </l>
<l n="238">οἶκον Ὀδυσσῆος, τὸν δ' οὐκέτι φασὶ νέεσθαι. </l>
<l n="239">νῦν δ' ἄλλῳ δήμῳ νεμεσίζομαι, οἷον ἅπαντες </l>
<l n="240">ἧσθ' ἄνεω, ἀτὰρ οὔ τι καθαπτόμενοι ἐπέεσσι </l>
<l n="241">παύρους μνηστῆρας κατερύκετε πολλοὶ ἐόντες." </l>
<l n="242" rend="indent(1)">τὸν δ' Εὐηνορίδης Λειώκριτος ἀντίον ηὔδα· </l>
<l n="243">"Μέντορ ἀταρτηρέ, φρένας ἠλεέ, ποῖον ἔειπες </l>
<l n="244">ἡμέας ὀτρύνων καταπαυέμεν. ἀργαλέον δὲ </l>
<l n="245">ἀνδράσι καὶ πλεόνεσσι μαχέσσασθαι περὶ δαιτί. </l>
<l n="246">εἴ περ γάρ κ' Ὀδυσεὺς Ἰθακήσιος αὐτὸς ἐπελθὼν </l>
<l n="247">δαινυμένους κατὰ δῶμα ἑὸν μνηστῆρας ἀγαυοὺς </l>
<l n="248">ἐξελάσαι μεγάροιο μενοινήσει' ἐνὶ θυμῷ, </l>
<l n="249">οὔ κέν οἱ κεχάροιτο γυνή, μάλα περ χατέουσα, </l>
<l n="250">ἐλθόντ', ἀλλά κεν αὐτοῦ ἀεικέα πότμον ἐπίσποι, </l>
<l n="251">εἰ πλεόνεσσι μάχοιτο· σὺ δ' οὐ κατὰ μοῖραν ἔειπες. </l>
<l n="252">ἀλλ' ἄγε, λαοὶ μὲν σκίδνασθ' ἐπὶ ἔργα ἕκαστος, </l>
<l n="253">τούτῳ δ' ὀτρυνέει Μέντωρ ὁδὸν ἠδ' Ἁλιθέρσης, </l>
<l n="254">οἵ τέ οἱ ἐξ ἀρχῆς πατρώϊοί εἰσιν ἑταῖροι. </l>
<l n="255">ἀλλ', ὀΐω, καὶ δηθὰ καθήμενος ἀγγελιάων </l>
<l n="256">πεύσεται εἰν Ἰθάκῃ, τελέει δ' ὁδὸν οὔ ποτε ταύτην." </l>
<l n="257" rend="indent(1)">ὣς ἄρ' ἐφώνησεν, λῦσεν δ' ἀγορὴν αἰψηρήν. </l>
<l n="258">οἱ μὲν ἄρ' ἐσκίδναντο ἑὰ πρὸς δώμαθ' ἕκαστος, </l>
<l n="259">μνηστῆρες δ' ἐς δώματ' ἴσαν θείου Ὀδυσῆος. </l>
<l n="260" rend="indent(1)">Τηλέμαχος δ' ἀπάνευθε κιὼν ἐπὶ θῖνα θαλάσσης, </l>
<l n="261">χεῖρας νιψάμενος πολιῆς ἁλός, εὔχετ' Ἀθήνῃ· <pb/> </l>
<l n="262" rend="indent(1)">"κλῦθί μευ, ὃ χθιζὸς θεὸς ἤλυθες ἡμέτερον δῶ </l>
<l n="263">καί μ' ἐν νηῒ κέλευσας ἐπ' ἠεροειδέα πόντον, </l>
<l n="264">νόστον πευσόμενον πατρὸς δὴν οἰχομένοιο, </l>
<l n="265">ἔρχεσθαι· τὰ δὲ πάντα διατρίβουσιν Ἀχαιοί, </l>
<l n="266">μνηστῆρες δὲ μάλιστα, κακῶς ὑπερηνορέοντες." </l>
<l n="267" rend="indent(1)">ὣς ἔφατ' εὐχόμενος, σχεδόθεν δέ οἱ ἦλθεν Ἀθήνη, </l>
<l n="268">Μέντορι εἰδομένη ἠμὲν δέμας ἠδὲ καὶ αὐδήν, </l>
<l n="269">καί μιν φωνήσασ' ἔπεα πτερόεντα προσηύδα· </l>
<l n="270" rend="indent(1)">"Τηλέμαχ', οὐδ' ὄπιθεν κακὸς ἔσσεαι οὐδ' ἀνοήμων· </l>
<l n="271">εἰ δή τοι σοῦ πατρὸς ἐνέστακται μένος ἠΰ, </l>
<l n="272">οἷος κεῖνος ἔην τελέσαι ἔργον τε ἔπος τε, </l>
<l n="273">οὔ τοι ἔπειθ' ἁλίη ὁδὸς ἔσσεται οὐδ' ἀτέλεστος. </l>
<l n="274">εἰ δ' οὐ κείνου γ' ἐσσὶ γόνος καὶ Πηνελοπείης, </l>
<l n="275">οὔ σε ἔπειτα ἔολπα τελευτήσειν ἃ μενοινᾷς. </l>
<l n="276">παῦροι γάρ τοι παῖδες ὁμοῖοι πατρὶ πέλονται, </l>
<l n="277">οἱ πλέονες κακίους, παῦροι δέ τε πατρὸς ἀρείους. </l>
<l n="278">ἀλλ' ἐπεὶ οὐδ' ὄπιθεν κακὸς ἔσσεαι οὐδ' ἀνοήμων, </l>
<l n="279">οὐδέ σε πάγχυ γε μῆτις Ὀδυσσῆος προλέλοιπεν, </l>
<l n="280">ἐλπωρή τοι ἔπειτα τελευτῆσαι τάδε ἔργα. </l>
<l n="281">τῶ νῦν μνηστήρων μὲν ἔα βουλήν τε νόον τε </l>
<l n="282">ἀφραδέων, ἐπεὶ οὔ τι νοήμονες οὐδὲ δίκαιοι· </l>
<l n="283">οὐδέ τι ἴσασιν θάνατον καὶ κῆρα μέλαιναν, </l>
<l n="284">ὡς δή σφιν σχεδόν ἐστιν ἐπ' ἤματι πάντας ὀλέσθαι. </l>
<l n="285">σοὶ δ' ὁδὸς οὐκέτι δηρὸν ἀπέσσεται ἣν σὺ μενοινᾷς· </l>
<l n="286">τοῖος γάρ τοι ἑταῖρος ἐγὼ πατρώϊός εἰμι, </l>
<l n="287">ὅς τοι νῆα θοὴν στελέω καὶ ἅμ' ἕψομαι αὐτός. </l>
<l n="288">ἀλλὰ σὺ μὲν πρὸς δώματ' ἰὼν μνηστῆρσιν ὁμίλει, </l>
<l n="289">ὅπλισσόν τ' ἤϊα καὶ ἄγγεσιν ἄρσον ἅπαντα, </l>
<l n="290">οἶνον ἐν ἀμφιφορεῦσι καὶ ἄλφιτα, μυελὸν ἀνδρῶν, <pb/> </l>
<l n="291">δέρμασιν ἐν πυκινοῖσιν· ἐγὼ δ' ἀνὰ δῆμον ἑταίρους </l>
<l n="292">αἶψ' ἐθελοντῆρας συλλέξομαι. εἰσὶ δὲ νῆες </l>
<l n="293">πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί· </l>
<l n="294">τάων μέν τοι ἐγὼν ἐπιόψομαι ἥ τις ἀρίστη, </l>
<l n="295">ὦκα δ' ἐφοπλίσσαντες ἐνήσομεν εὐρέϊ πόντῳ." </l>
<l n="296" rend="indent(1)">ὣς φάτ' Ἀθηναίη, κούρη Διός· οὐδ' ἄρ' ἔτι δὴν </l>
<l n="297">Τηλέμαχος παρέμιμνεν, ἐπεὶ θεοῦ ἔκλυεν αὐδήν. </l>
<l n="298">βῆ δ' ἴμεναι πρὸς δῶμα, φίλον τετιημένος ἦτορ, </l>
<l n="299">εὗρε δ' ἄρα μνηστῆρας ἐνὶ μεγάροισιν ἑοῖσιν </l>
<l n="300">αἶγας ἀνιεμένους σιάλους θ' εὕοντας ἐν αὐλῇ. </l>
<l n="301">Ἀντίνοος δ' ἰθὺς γελάσας κίε Τηλεμάχοιο· </l>
<l n="302">ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε· </l>
<l n="303" rend="indent(1)">"Τηλέμαχ' ὑψαγόρη, μένος ἄσχετε, μή τί τοι ἄλλο </l>
<l n="304">ἐν στήθεσσι κακὸν μελέτω ἔργον τε ἔπος τε, </l>
<l n="305">ἀλλὰ μάλ' ἐσθιέμεν καὶ πινέμεν, ὡς τὸ πάρος περ. </l>
<l n="306">ταῦτα δέ τοι μάλα πάντα τελευτήσουσιν Ἀχαιοί, </l>
<l n="307">νῆα καὶ ἐξαίτους ἐρέτας, ἵνα θᾶσσον ἵκηαι </l>
<l n="308">ἐς Πύλον ἠγαθέην μετ' ἀγαυοῦ πατρὸς ἀκουήν." </l>
<l n="309" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="310">"Ἀντίνο', οὔ πως ἔστιν ὑπερφιάλοισι μεθ' ὑμῖν </l>
<l n="311">δαίνυσθαί τ' ἀκέοντα καὶ εὐφραίνεσθαι ἕκηλον. </l>
<l n="312">ἦ οὐχ ἅλις, ὡς τὸ πάροιθεν ἐκείρετε πολλὰ καὶ ἐσθλὰ </l>
<l n="313">κτήματ' ἐμά, μνηστῆρες, ἐγὼ δ' ἔτι νήπιος ἦα; </l>
<l n="314">νῦν δ' ὅτε δὴ μέγας εἰμί, καὶ ἄλλων μῦθον ἀκούων </l>
<l n="315">πυνθάνομαι, καὶ δή μοι ἀέξεται ἔνδοθι θυμός, </l>
<l n="316">πειρήσω, ὥς κ' ὔμμι κακὰς ἐπὶ κῆρας ἰήλω, </l>
<l n="317">ἠὲ Πύλονδ' ἐλθὼν ἢ αὐτοῦ τῷδ' ἐνὶ δήμῳ. </l>
<l n="318">εἶμι μέν, οὐδ' ἁλίη ὁδὸς ἔσσεται ἣν ἀγορεύω, <pb/> </l>
<l n="319">ἔμπορος· οὐ γὰρ νηὸς ἐπήβολος οὐδ' ἐρετάων </l>
<l n="320">γίνομαι· ὥς νύ που ὔμμιν ἐείσατο κέρδιον εἶναι." </l>
<l n="321" rend="indent(1)">ἦ ῥα, καὶ ἐκ χειρὸς χεῖρα σπάσατ' Ἀντινόοιο </l>
<l n="322">ῥεῖα· μνηστῆρες δὲ δόμον κάτα δαῖτα πένοντο. </l>
<l n="323">οἱ δ' ἐπελώβευον καὶ ἐκερτόμεον ἐπέεσσιν· </l>
<l n="324">ὧδε δέ τις εἴπεσκε νέων ὑπερηνορεόντων· </l>
<l n="325" rend="indent(1)">"ἦ μάλα Τηλέμαχος φόνον ἥμιν μερμηρίζει. </l>
<l n="326">ἤ τινας ἐκ Πύλου ἄξει ἀμύντορας ἠμαθόεντος, </l>
<l n="327">ἢ ὅ γε καὶ Σπάρτηθεν, ἐπεί νύ περ ἵεται αἰνῶς· </l>
<l n="328">ἠὲ καὶ εἰς Ἐφύρην ἐθέλει, πίειραν ἄρουραν, </l>
<l n="329">ἐλθεῖν, ὄφρ' ἔνθεν θυμοφθόρα φάρμακ' ἐνείκῃ, </l>
<l n="330">ἐν δὲ βάλῃ κρητῆρι καὶ ἡμέας πάντας ὀλέσσῃ." </l>
<l n="331" rend="indent(1)">ἄλλος δ' αὖτ' εἴπεσκε νέων ὑπερηνορεόντων· </l>
<l n="332">"τίς δ' οἶδ', εἴ κε καὶ αὐτὸς ἰὼν κοίλης ἐπὶ νηὸς </l>
<l n="333">τῆλε φίλων ἀπόληται ἀλώμενος ὥς περ Ὀδυσσεύς; </l>
<l n="334">οὕτω κεν καὶ μᾶλλον ὀφέλλειεν πόνον ἄμμιν· </l>
<l n="335">κτήματα γάρ κεν πάντα δασαίμεθα, οἰκία δ' αὖτε </l>
<l n="336">τούτου μητέρι δοῖμεν ἔχειν ἠδ' ὅς τις ὀπυίοι." </l>
<l n="337" rend="indent(1)">ὣς φάν· ὁ δ' ὑψόροφον θάλαμον κατεβήσετο πατρός, </l>
<l n="338">εὐρύν, ὅθι νητὸς χρυσὸς καὶ χαλκὸς ἔκειτο </l>
<l n="339">ἐσθής τ' ἐν χηλοῖσιν ἅλις τ' εὐῶδες ἔλαιον. </l>
<l n="340">ἐν δὲ πίθοι οἴνοιο παλαιοῦ ἡδυπότοιο </l>
<l n="341">ἕστασαν, ἄκρητον θεῖον ποτὸν ἐντὸς ἔχοντες, </l>
<l n="342">ἑξείης ποτὶ τοῖχον ἀρηρότες, εἴ ποτ' Ὀδυσσεὺς </l>
<l n="343">οἴκαδε νοστήσειε καὶ ἄλγεα πολλὰ μογήσας. </l>
<l n="344">κληϊσταὶ δ' ἔπεσαν σανίδες πυκινῶς ἀραρυῖαι, </l>
<l n="345">δικλίδες· ἐν δὲ γυνὴ ταμίη νύκτας τε καὶ ἦμαρ </l>
<l n="346">ἔσχ', ἣ πάντ' ἐφύλασσε νόου πολυϊδρείῃσιν, </l>
<l n="347">Εὐρύκλει', Ὦπος θυγάτηρ Πεισηνορίδαο. <pb/> </l>
<l n="348">τὴν τότε Τηλέμαχος προσέφη θάλαμόνδε καλέσσας· </l>
<l n="349" rend="indent(1)">"μαῖ', ἄγε δή μοι οἶνον ἐν ἀμφιφορεῦσιν ἄφυσσον </l>
<l n="350">ἡδύν, ὅτις μετὰ τὸν λαρώτατος, ὃν σὺ φυλάσσεις, </l>
<l n="351">κεῖνον ὀϊομένη τὸν κάμμορον, εἴ ποθεν ἔλθοι </l>
<l n="352">διογενὴς Ὀδυσεὺς θάνατον καὶ κῆρας ἀλύξας. </l>
<l n="353">δώδεκα δ' ἔμπλησον καὶ πώμασιν ἄρσον ἅπαντας. </l>
<l n="354">ἐν δέ μοι ἄλφιτα χεῦον ἐϋρραφέεσσι δοροῖσιν· </l>
<l n="355">εἴκοσι δ' ἔστω μέτρα μυληφάτου ἀλφίτου ἀκτῆς. </l>
<l n="356">αὐτὴ δ' οἴη ἴσθι· τὰ δ' ἁθρόα πάντα τετύχθω· </l>
<l n="357">ἑσπέριος γὰρ ἐγὼν αἱρήσομαι, ὁππότε κεν δὴ </l>
<l n="358">μήτηρ εἰς ὑπερῷ' ἀναβῇ κοίτου τε μέδηται· </l>
<l n="359">εἶμι γὰρ ἐς Σπάρτην τε καὶ ἐς Πύλον ἠμαθόεντα, </l>
<l n="360">νόστον πευσόμενος πατρὸς φίλου, ἤν που ἀκούσω." </l>
<l n="361" rend="indent(1)">ὣς φάτο, κώκυσεν δὲ φίλη τροφὸς Εὐρύκλεια, </l>
<l n="362">καί ῥ' ὀλοφυρομένη ἔπεα πτερόεντα προσηύδα· </l>
<l n="363" rend="indent(1)">"τίπτε δέ τοι, φίλε τέκνον, ἐνὶ φρεσὶ τοῦτο νόημα </l>
<l n="364">ἔπλετο; πῇ δ' ἐθέλεις ἰέναι πολλὴν ἐπὶ γαῖαν </l>
<l n="365">μοῦνος ἐὼν ἀγαπητός; ὁ δ' ὤλετο τηλόθι πάτρης </l>
<l n="366">διογενὴς Ὀδυσεὺς ἀλλογνώτῳ ἐνὶ δήμῳ. </l>
<l n="367">οἱ δέ τοι αὐτίκ' ἰόντι κακὰ φράσσονται ὀπίσσω, </l>
<l n="368">ὥς κε δόλῳ φθίῃς, τάδε δ' αὐτοὶ πάντα δάσωνται. </l>
<l n="369">ἀλλὰ μέν' αὖθ' ἐπὶ σοῖσι καθήμενος· οὐδέ τί σε χρὴ </l>
<l n="370">πόντον ἐπ' ἀτρύγετον κακὰ πάσχειν οὐδ' ἀλάλησθαι." </l>
<l n="371" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="372">"θάρσει, μαῖ', ἐπεὶ οὔ τοι ἄνευ θεοῦ ἥδε γε βουλή. </l>
<l n="373">ἀλλ' ὄμοσον μὴ μητρὶ φίλῃ τάδε μυθήσασθαι, </l>
<l n="374">πρίν γ' ὅτ' ἂν ἑνδεκάτη τε δυωδεκάτη τε γένηται, </l>
<l n="375">ἢ αὐτὴν ποθέσαι καὶ ἀφορμηθέντος ἀκοῦσαι, </l>
<l n="376">ὡς ἂν μὴ κλαίουσα κατὰ χρόα καλὸν ἰάπτῃ." <pb/> </l>
<l n="377" rend="indent(1)">ὣς ἄρ' ἔφη, γρηῢς δὲ θεῶν μέγαν ὅρκον ἀπώμνυ. </l>
<l n="378">αὐτὰρ ἐπεί ῥ' ὄμοσέν τε τελεύτησέν τε τὸν ὅρκον, </l>
<l n="379">αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν, </l>
<l n="380">ἐν δέ οἱ ἄλφιτα χεῦεν ἐϋρραφέεσσι δοροῖσι· </l>
<l n="381">Τηλέμαχος δ' ἐς δώματ' ἰὼν μνηστῆρσιν ὁμίλει. </l>
<l n="382" rend="indent(1)">ἔνθ' αὖτ' ἄλλ' ἐνόησε θεὰ γλαυκῶπις Ἀθήνη· </l>
<l n="383">Τηλεμάχῳ εἰκυῖα κατὰ πτόλιν ᾤχετο πάντῃ, </l>
<l n="384">καί ῥα ἑκάστῳ φωτὶ παρισταμένη φάτο μῦθον, </l>
<l n="385">ἑσπερίους δ' ἐπὶ νῆα θοὴν ἀγέρεσθαι ἀνώγει. </l>
<l n="386">ἡ δ' αὖτε Φρονίοιο Νοήμονα φαίδιμον υἱὸν </l>
<l n="387">ᾔτεε νῆα θοήν· ὁ δέ οἱ πρόφρων ὑπέδεκτο. </l>
<l n="388" rend="indent(1)">δύσετό τ' ἠέλιος σκιόωντό τε πᾶσαι ἀγυιαί· </l>
<l n="389">καὶ τότε νῆα θοὴν ἅλαδ' εἴρυσε, πάντα δ' ἐν αὐτῇ </l>
<l n="390">ὅπλ' ἐτίθει, τά τε νῆες ἐΰσσελμοι φορέουσι. </l>
<l n="391">στῆσε δ' ἐπ' ἐσχατιῇ λιμένος, περὶ δ' ἐσθλοὶ ἑταῖροι </l>
<l n="392">ἁθρόοι ἠγερέθοντο· θεὰ δ' ὤτρυνεν ἕκαστον. </l>
<l n="393" rend="indent(1)">ἔνθ' αὖτ' ἄλλ' ἐνόησε θεὰ γλαυκῶπις Ἀθήνη· </l>
<l n="394">βῆ ῥ' ἴμεναι πρὸς δώματ' Ὀδυσσῆος θείοιο· </l>
<l n="395">ἔνθα μνηστήρεσσιν ἐπὶ γλυκὺν ὕπνον ἔχευε, </l>
<l n="396">πλάζε δὲ πίνοντας, χειρῶν δ' ἔκβαλλε κύπελλα. </l>
<l n="397">οἱ δ' εὕδειν ὤρνυντο κατὰ πτόλιν, οὐδ' ἄρ' ἔτι δὴν </l>
<l n="398">εἵατ', ἐπεί σφισιν ὕπνος ἐπὶ βλεφάροισιν ἔπιπτεν. </l>
<l n="399">αὐτὰρ Τηλέμαχον προσέφη γλαυκῶπις Ἀθήνη </l>
<l n="400">ἐκπροκαλεσσαμένη μεγάρων ἐὺ ναιεταόντων, </l>
<l n="401">Μέντορι εἰδομένη ἠμὲν δέμας ἠδὲ καὶ αὐδήν· </l>
<l n="402" rend="indent(1)">"Τηλέμαχ', ἤδη μέν τοι ἐϋκνήμιδες ἑταῖροι </l>
<l n="403">εἵατ' ἐπήρετμοι, τὴν σὴν ποτιδέγμενοι ὁρμήν· </l>
<l n="404">ἀλλ' ἴομεν, μὴ δηθὰ διατρίβωμεν ὁδοῖο." </l>
<l n="405" rend="indent(1)">ὣς ἄρα φωνήσασ' ἡγήσατο Παλλὰς Ἀθήνη </l>
<l n="406">καρπαλίμως· ὁ δ' ἔπειτα μετ' ἴχνια βαῖνε θεοῖο. <pb/> </l>
<l n="407">[αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,] </l>
<l n="408">εὗρον ἔπειτ' ἐπὶ θινὶ κάρη κομόωντας ἑταίρους. </l>
<l n="409">τοῖσι δὲ καὶ μετέειφ' ἱερὴ ἲς Τηλεμάχοιο· </l>
<l n="410" rend="indent(1)">"δεῦτε, φίλοι, ἤϊα φερώμεθα· πάντα γὰρ ἤδη </l>
<l n="411">ἁθρό' ἐνὶ μεγάρῳ· μήτηρ δ' ἐμὴ οὔ τι πέπυσται, </l>
<l n="412">οὐδ' ἄλλαι δμῳαί, μία δ' οἴη μῦθον ἄκουσεν." </l>
<l n="413" rend="indent(1)">ὣς ἄρα φωνήσας ἡγήσατο, τοὶ δ' ἅμ' ἕποντο. </l>
<l n="414">οἱ δ' ἄρα πάντα φέροντες ἐϋσσέλμῳ ἐνὶ νηῒ </l>
<l n="415">κάτθεσαν, ὡς ἐκέλευσεν Ὀδυσσῆος φίλος υἱός. </l>
<l n="416">ἂν δ' ἄρα Τηλέμαχος νηὸς βαῖν', ἦρχε δ' Ἀθήνη, </l>
<l n="417">νηῒ δ' ἐνὶ πρυμνῇ κατ' ἄρ' ἕζετο· ἄγχι δ' ἄρ' αὐτῆς </l>
<l n="418">ἕζετο Τηλέμαχος. τοὶ δὲ πρυμνήσι' ἔλυσαν, </l>
<l n="419">ἂν δὲ καὶ αὐτοὶ βάντες ἐπὶ κληῗσι καθῖζον. </l>
<l n="420">τοῖσιν δ' ἴκμενον οὖρον ἵει γλαυκῶπις Ἀθήνη, </l>
<l n="421">ἀκραῆ ζέφυρον, κελάδοντ' ἐπὶ οἴνοπα πόντον. </l>
<l n="422">Τηλέμαχος δ' ἑτάροισιν ἐποτρύνων ἐκέλευσεν </l>
<l n="423">ὅπλων ἅπτεσθαι· τοὶ δ' ὀτρύνοντος ἄκουσαν. </l>
<l n="424">ἱστὸν δ' εἰλάτινον κοίλης ἔντοσθε μεσόδμης </l>
<l n="425">στῆσαν ἀείραντες, κατὰ δὲ προτόνοισιν ἔδησαν, </l>
<l n="426">ἕλκον δ' ἱστία λευκὰ ἐϋστρέπτοισι βοεῦσιν. </l>
<l n="427">ἔμπρησεν δ' ἄνεμος μέσον ἱστίον, ἀμφὶ δὲ κῦμα </l>
<l n="428">στείρῃ πορφύρεον μεγάλ' ἴαχε νηὸς ἰούσης· </l>
<l n="429">[ἡ δ' ἔθεεν κατὰ κῦμα διαπρήσσουσα κέλευθον.] </l>
<l n="430">δησάμενοι δ' ἄρα ὅπλα θοὴν ἀνὰ νῆα μέλαιναν </l>
<l n="431">στήσαντο κρητῆρας ἐπιστεφέας οἴνοιο, </l>
<l n="432">λεῖβον δ' ἀθανάτοισι θεοῖσ' αἰειγενέτῃσιν, </l>
<l n="433">ἐκ πάντων δὲ μάλιστα Διὸς γλαυκώπιδι κούρῃ. </l>
<l n="434">παννυχίη μέν ῥ' ἥ γε καὶ ἠῶ πεῖρε κέλευθον. <pb/> </l>
</div>
<div type="Book" n="3">
<l n="t"><label type="head">ΟΔΥΣΣΕΙΑΣ Γ</label> </l>
<l n="1">Ἠέλιος δ' ἀνόρουσε, λιπὼν περικαλλέα λίμνην, </l>
<l n="2">οὐρανὸν ἐς πολύχαλκον, ἵν' ἀθανάτοισι φαείνοι </l>
<l n="3">καὶ θνητοῖσι βροτοῖσιν ἐπὶ ζείδωρον ἄρουραν· </l>
<l n="4">οἱ δὲ Πύλον, Νηλῆος ἐϋκτίμενον πτολίεθρον, </l>
<l n="5">ἷξον· τοὶ δ' ἐπὶ θινὶ θαλάσσης ἱερὰ ῥέζον, </l>
<l n="6">ταύρους παμμέλανας, ἐνοσίχθονι κυανοχαίτῃ. </l>
<l n="7">ἐννέα δ' ἕδραι ἔσαν, πεντηκόσιοι δ' ἐν ἑκάστῃ </l>
<l n="8">εἵατο, καὶ προὔχοντο ἑκάστοθι ἐννέα ταύρους. </l>
<l n="9">εὖθ' οἱ σπλάγχνα πάσαντο, θεῷ δ' ἐπὶ μηρί' ἔκηαν, </l>
<l n="10">οἱ δ' ἰθὺς κατάγοντο ἰδ' ἱστία νηὸς ἐΐσης </l>
<l n="11">στεῖλαν ἀείραντες, τὴν δ' ὥρμισαν, ἐκ δ' ἔβαν αὐτοί· </l>
<l n="12">ἐκ δ' ἄρα Τηλέμαχος νηὸς βαῖν', ἦρχε δ' Ἀθήνη. </l>
<l n="13">τὸν προτέρη προσέειπε θεὰ γλαυκῶπις Ἀθήνη· </l>
<l n="14" rend="indent(1)">"Τηλέμαχ', οὐ μέν σε χρὴ ἔτ' αἰδοῦς οὐδ' ἠβαιόν· </l>
<l n="15">τοὔνεκα γὰρ καὶ πόντον ἐπέπλως, ὄφρα πύθηαι </l>
<l n="16">πατρός, ὅπου κύθε γαῖα καὶ ὅν τινα πότμον ἐπέσπεν. </l>
<l n="17">ἀλλ' ἄγε νῦν ἰθὺς κίε Νέστορος ἱπποδάμοιο· </l>
<l n="18">εἴδομεν ἥν τινα μῆτιν ἐνὶ στήθεσσι κέκευθε. </l>
<l n="19">[λίσσεσθαι δέ μιν αὐτόν, ὅπως νημερτέα εἴπῃ·] </l>
<l n="20">ψεῦδος δ' οὐκ ἐρέει· μάλα γὰρ πεπνυμένος ἐστί." </l>
<l n="21" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="22">"Μέντορ, πῶς τ' ἄρ' ἴω, πῶς τ' ἂρ προσπτύξομαι αὐτόν; <pb/> </l>
<l n="23">οὐδέ τί πω μύθοισι πεπείρημαι πυκινοῖσιν· </l>
<l n="24">αἰδὼς δ' αὖ νέον ἄνδρα γεραίτερον ἐξερέεσθαι." </l>
<l n="25" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="26">"Τηλέμαχ', ἄλλα μὲν αὐτὸς ἐνὶ φρεσὶ σῇσι νοήσεις, </l>
<l n="27">ἄλλα δὲ καὶ δαίμων ὑποθήσεται· οὐ γὰρ ὀΐω </l>
<l n="28">οὔ σε θεῶν ἀέκητι γενέσθαι τε τραφέμεν τε." </l>
<l n="29" rend="indent(1)">ὣς ἄρα φωνήσασ' ἡγήσατο Παλλὰς Ἀθήνη </l>
<l n="30">καρπαλίμως· ὁ δ' ἔπειτα μετ' ἴχνια βαῖνε θεοῖο. </l>
<l n="31">ἷξον δ' ἐς Πυλίων ἀνδρῶν ἄγυρίν τε καὶ ἕδρας, </l>
<l n="32">ἔνθ' ἄρα Νέστωρ ἧστο σὺν υἱάσιν, ἀμφὶ δ' ἑταῖροι </l>
<l n="33">δαῖτ' ἐντυνόμενοι κρέα τ' ὤπτων ἄλλα τ' ἔπειρον. </l>
<l n="34">οἱ δ' ὡς οὖν ξείνους ἴδον, ἁθρόοι ἦλθον ἅπαντες, </l>
<l n="35">χερσίν τ' ἠσπάζοντο καὶ ἑδριάασθαι ἄνωγον. </l>
<l n="36">πρῶτος Νεστορίδης Πεισίστρατος ἐγγύθεν ἐλθὼν </l>
<l n="37">ἀμφοτέρων ἕλε χεῖρα καὶ ἵδρυσεν παρὰ δαιτὶ </l>
<l n="38">κώεσιν ἐν μαλακοῖσιν, ἐπὶ ψαμάθοισ' ἁλίῃσι, </l>
<l n="39">πάρ τε κασιγνήτῳ Θρασυμήδεϊ καὶ πατέρι ᾧ. </l>
<l n="40">δῶκε δ' ἄρα σπλάγχνων μοίρας, ἐν δ' οἶνον ἔχευε </l>
<l n="41">χρυσείῳ δέπαϊ· δειδισκόμενος δὲ προσηύδα </l>
<l n="42">Παλλάδ' Ἀθηναίην, κούρην Διὸς αἰγιόχοιο· </l>
<l n="43">"εὔχεο νῦν, ὦ ξεῖνε, Ποσειδάωνι ἄνακτι· </l>
<l n="44">τοῦ γὰρ καὶ δαίτης ἠντήσατε δεῦρο μολόντες. </l>
<l n="45">αὐτὰρ ἐπὴν σπείσῃς τε καὶ εὔξεαι, ἣ θέμις ἐστί, </l>
<l n="46">δὸς καὶ τούτῳ ἔπειτα δέπας μελιηδέος οἴνου </l>
<l n="47">σπεῖσαι, ἐπεὶ καὶ τοῦτον ὀΐομαι ἀθανάτοισιν </l>
<l n="48">εὔχεσθαι· πάντες δὲ θεῶν χατέουσ' ἄνθρωποι. </l>
<l n="49">ἀλλὰ νεώτερός ἐστιν, ὁμηλικίη δ' ἐμοὶ αὐτῷ· </l>
<l n="50">τοὔνεκα σοὶ προτέρῳ δώσω χρύσειον ἄλεισον." </l>
<l n="51" rend="indent(1)">ὣς εἰπὼν ἐν χερσὶ τίθει δέπας ἡδέος οἴνου· <pb/> </l>
<l n="52">χαῖρε δ' Ἀθηναίη πεπνυμένῳ ἀνδρὶ δικαίῳ, </l>
<l n="53">οὕνεκα οἷ προτέρῃ δῶκε χρύσειον ἄλεισον· </l>
<l n="54">αὐτίκα δ' εὔχετο πολλὰ Ποσειδάωνι ἄνακτι· </l>
<l n="55" rend="indent(1)">"κλῦθι, Ποσείδαον γαιήοχε, μηδὲ μεγήρῃς </l>
<l n="56">ἡμῖν εὐχομένοισι τελευτῆσαι τάδε ἔργα. </l>
<l n="57">Νέστορι μὲν πρώτιστα καὶ υἱάσι κῦδος ὄπαζε, </l>
<l n="58">αὐτὰρ ἔπειτ' ἄλλοισι δίδου χαρίεσσαν ἀμοιβὴν </l>
<l n="59">σύμπασιν Πυλίοισιν ἀγακλειτῆς ἑκατόμβης. </l>
<l n="60">δὸς δ' ἔτι Τηλέμαχον καὶ ἐμὲ πρήξαντα νέεσθαι, </l>
<l n="61">οὕνεκα δεῦρ' ἱκόμεσθα θοῇ σὺν νηῒ μελαίνῃ." </l>
<l n="62" rend="indent(1)">ὣς ἄρ' ἔπειτ' ἠρᾶτο καὶ αὐτὴ πάντα τελεύτα. </l>
<l n="63">δῶκε δὲ Τηλεμάχῳ καλὸν δέπας ἀμφικύπελλον· </l>
<l n="64">ὣς δ' αὔτως ἠρᾶτο Ὀδυσσῆος φίλος υἱός. </l>
<l n="65">οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο, </l>
<l n="66">μοίρας δασσάμενοι δαίνυντ' ἐρικυδέα δαῖτα. </l>
<l n="67">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="68">τοῖσ' ἄρα μύθων ἦρχε Γερήνιος ἱππότα Νέστωρ· </l>
<l n="69" rend="indent(1)">"νῦν δὴ κάλλιόν ἐστι μεταλλῆσαι καὶ ἐρέσθαι </l>
<l n="70">ξείνους, οἵ τινές εἰσιν, ἐπεὶ τάρπησαν ἐδωδῆς. </l>
<l n="71">ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα; </l>
<l n="72">ἤ τι κατὰ πρῆξιν ἦ μαψιδίως ἀλάλησθε </l>
<l n="73">οἷά τε ληϊστῆρες ὑπεὶρ ἅλα, τοί τ' ἀλόωνται </l>
<l n="74">ψυχὰς παρθέμενοι, κακὸν ἀλλοδαποῖσι φέροντες;" </l>
<l n="75" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα, </l>
<l n="76">θαρσήσας· αὐτὴ γὰρ ἐνὶ φρεσὶ θάρσος Ἀθήνη </l>
<l n="77">θῆχ', ἵνα μιν περὶ πατρὸς ἀποιχομένοιο ἔροιτο, </l>
<l n="78">[ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν·] </l>
<l n="79" rend="indent(1)">"ὦ Νέστορ Νηληϊάδη, μέγα κῦδος Ἀχαιῶν, <pb/> </l>
<l n="80">εἴρεαι ὁππόθεν εἰμέν· ἐγὼ δέ κέ τοι καταλέξω. </l>
<l n="81">ἡμεῖς ἐξ Ἰθάκης Ὑπονηΐου εἰλήλουθμεν· </l>
<l n="82">πρῆξις δ' ἥδ' ἰδίη, οὐ δήμιος, ἣν ἀγορεύω. </l>
<l n="83">πατρὸς ἐμοῦ κλέος εὐρὺ μετέρχομαι, ἤν που ἀκούσω, </l>
<l n="84">δίου Ὀδυσσῆος ταλασίφρονος, ὅν ποτέ φασι </l>
<l n="85">σὺν σοὶ μαρνάμενον Τρώων πόλιν ἐξαλαπάξαι. </l>
<l n="86">ἄλλους μὲν γὰρ πάντας, ὅσοι Τρωσὶν πολέμιζον, </l>
<l n="87">πευθόμεθ', ἧχι ἕκαστος ἀπώλετο λυγρῷ ὀλέθρῳ· </l>
<l n="88">κείνου δ' αὖ καὶ ὄλεθρον ἀπευθέα θῆκε Κρονίων. </l>
<l n="89">οὐ γάρ τις δύναται σάφα εἰπέμεν ὁππόθ' ὄλωλεν, </l>
<l n="90">εἴ θ' ὅ γ' ἐπ' ἠπείρου δάμη ἀνδράσι δυσμενέεσσιν, </l>
<l n="91">εἴ τε καὶ ἐν πελάγει μετὰ κύμασιν Ἀμφιτρίτης. </l>
<l n="92">τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα </l>
<l n="93">κείνου λυγρὸν ὄλεθρον ἐνισπεῖν, εἴ που ὄπωπας </l>
<l n="94">ὀφθαλμοῖσι τεοῖσιν, ἢ ἄλλου μῦθον ἄκουσας </l>
<l n="95">πλαζομένου· περὶ γάρ μιν ὀϊζυρὸν τέκε μήτηρ· </l>
<l n="96">μηδέ τί μ' αἰδόμενος μειλίσσεο μηδ' ἐλεαίρων, </l>
<l n="97">ἀλλ' εὖ μοι κατάλεξον ὅπως ἤντησας ὀπωπῆς. </l>
<l n="98">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς, </l>
<l n="99">ἢ ἔπος ἠέ τι ἔργον ὑποστὰς ἐξετέλεσσε </l>
<l n="100">δήμῳ ἔνι Τρώων, ὅθι πάσχετε πήματ' Ἀχαιοί· </l>
<l n="101">τῶν νῦν μοι μνῆσαι, καί μοι νημερτὲς ἐνίσπες." </l>
<l n="102" rend="indent(1)">τὸν δ' ἠμείβετ' ἔπειτα Γερήνιος ἱππότα Νέστωρ· </l>
<l n="103">"ὦ φίλ', ἐπεί μ' ἔμνησας ὀϊζύος, ἣν ἐν ἐκείνῳ </l>
<l n="104">δήμῳ ἀνέτλημεν μένος ἄσχετοι υἷες Ἀχαιῶν, </l>
<l n="105">ἠμὲν ὅσα ξὺν νηυσὶν ἐπ' ἠεροειδέα πόντον </l>
<l n="106">πλαζόμενοι κατὰ ληΐδ', ὅπῃ ἄρξειεν Ἀχιλλεύς, </l>
<l n="107">ἠδ' ὅσα καὶ περὶ ἄστυ μέγα Πριάμοιο ἄνακτος <pb/> </l>
<l n="108">μαρνάμεθ'· ἔνθα δ' ἔπειτα κατέκταθεν ὅσσοι ἄριστοι· </l>
<l n="109">ἔνθα μὲν Αἴας κεῖται ἀρήϊος, ἔνθα δ' Ἀχιλλεύς, </l>
<l n="110">ἔνθα δὲ Πάτροκλος, θεόφιν μήστωρ ἀτάλαντος, </l>
<l n="111">ἔνθα δ' ἐμὸς φίλος υἱός, ἅμα κρατερὸς καὶ ἀταρβής, </l>
<l n="112">Ἀντίλοχος, περὶ μὲν θείειν ταχὺς ἠδὲ μαχητής· </l>
<l n="113">ἄλλα τε πόλλ' ἐπὶ τοῖς πάθομεν κακά· τίς κεν ἐκεῖνα </l>
<l n="114">πάντα γε μυθήσαιτο καταθνητῶν ἀνθρώπων; </l>
<l n="115">οὐδ' εἰ πεντάετές γε καὶ ἑξάετες παραμίμνων </l>
<l n="116">ἐξερέοις, ὅσα κεῖθι πάθον κακὰ δῖοι Ἀχαιοί· </l>
<l n="117">πρίν κεν ἀνιηθεὶς σὴν πατρίδα γαῖαν ἵκοιο. </l>
<l n="118">εἰνάετες γάρ σφιν κακὰ ῥάπτομεν ἀμφιέποντες </l>
<l n="119">παντοίοισι δόλοισι, μόγις δ' ἐτέλεσσε Κρονίων. </l>
<l n="120">ἔνθ' οὔ τίς ποτε μῆτιν ὁμοιωθήμεναι ἄντην </l>
<l n="121">ἤθελ', ἐπεὶ μάλα πολλὸν ἐνίκα δῖος Ὀδυσσεὺς </l>
<l n="122">παντοίοισι δόλοισι, πατὴρ τεός, εἰ ἐτεόν γε </l>
<l n="123">κείνου ἔκγονός ἐσσι· σέβας μ' ἔχει εἰσορόωντα. </l>
<l n="124">ἦ τοι γὰρ μῦθοί γε ἐοικότες, οὐδέ κε φαίης </l>
<l n="125">ἄνδρα νεώτερον ὧδε ἐοικότα μυθήσασθαι. </l>
<l n="126">ἔνθ' ἦ τοι εἷος μὲν ἐγὼ καὶ δῖος Ὀδυσσεὺς </l>
<l n="127">οὔτε ποτ' εἰν ἀγορῇ δίχ' ἐβάζομεν οὔτ' ἐνὶ βουλῇ, </l>
<l n="128">ἀλλ' ἕνα θυμὸν ἔχοντε νόῳ καὶ ἐπίφρονι βουλῇ </l>
<l n="129">φραζόμεθ' Ἀργείοισιν ὅπως ὄχ' ἄριστα γένοιτο. </l>
<l n="130">αὐτὰρ ἐπεὶ Πριάμοιο πόλιν διεπέρσαμεν αἰπήν, </l>
<l n="131">[βῆμεν δ' ἐν νήεσσι, θεὸς δ' ἐκέδασσεν Ἀχαιούς,] </l>
<l n="132">καὶ τότε δὴ Ζεὺς λυγρὸν ἐνὶ φρεσὶ μήδετο νόστον </l>
<l n="133">Ἀργείοισ', ἐπεὶ οὔ τι νοήμονες οὐδὲ δίκαιοι </l>
<l n="134">πάντες ἔσαν· τῶ σφεων πολέες κακὸν οἶτον ἐπέσπον </l>
<l n="135">μήνιος ἐξ ὀλοῆς γλαυκώπιδος ὀβριμοπάτρης, </l>
<l n="136">ἥ τ' ἔριν Ἀτρεΐδῃσι μετ' ἀμφοτέροισιν ἔθηκε. <pb/> </l>
<l n="137">τὼ δὲ καλεσσαμένω ἀγορὴν ἐς πάντας Ἀχαιούς, </l>
<l n="138">μάψ, ἀτὰρ οὐ κατὰ κόσμον, ἐς ἠέλιον καταδύντα, — </l>
<l n="139">οἱ δ' ἦλθον οἴνῳ βεβαρηότες υἷες Ἀχαιῶν, — </l>
<l n="140">μῦθον μυθείσθην, τοῦ εἵνεκα λαὸν ἄγειραν. </l>
<l n="141">ἔνθ' ἦ τοι Μενέλαος ἀνώγει πάντας Ἀχαιοὺς </l>
<l n="142">νόστου μιμνῄσκεσθαι ἐπ' εὐρέα νῶτα θαλάσσης· </l>
<l n="143">οὐδ' Ἀγαμέμνονι πάμπαν ἑήνδανε· βούλετο γάρ ῥα </l>
<l n="144">λαὸν ἐρυκακέειν ῥέξαι θ' ἱερὰς ἑκατόμβας, </l>
<l n="145">ὡς τὸν Ἀθηναίης δεινὸν χόλον ἐξακέσαιτο, </l>
<l n="146">νήπιος, οὐδὲ τὸ ᾔδη, ὃ οὐ πείσεσθαι ἔμελλεν· </l>
<l n="147">οὐ γάρ τ' αἶψα θεῶν τρέπεται νόος αἰὲν ἐόντων. </l>
<l n="148">ὣς τὼ μὲν χαλεποῖσιν ἀμειβομένω ἐπέεσσιν </l>
<l n="149">ἕστασαν· οἱ δ' ἀνόρουσαν ἐϋκνήμιδες Ἀχαιοὶ </l>
<l n="150">ἠχῇ θεσπεσίῃ, δίχα δέ σφισιν ἥνδανε βουλή. </l>
<l n="151">νύκτα μὲν ἀέσαμεν χαλεπὰ φρεσὶν ὁρμαίνοντες </l>
<l n="152">ἀλλήλοισ'· ἐπὶ γὰρ Ζεὺς ἤρτυε πῆμα κακοῖο· </l>
<l n="153">ἠῶθεν δ' οἱ μὲν νέας ἕλκομεν εἰς ἅλα δῖαν </l>
<l n="154">κτήματά τ' ἐντιθέμεσθα βαθυζώνους τε γυναῖκας. </l>
<l n="155">ἡμίσεες δ' ἄρα λαοὶ ἐρητύοντο μένοντες </l>
<l n="156">αὖθι παρ' Ἀτρεΐδῃ Ἀγαμέμνονι, ποιμένι λαῶν· </l>
<l n="157">ἡμίσεες δ' ἀναβάντες ἐλαύνομεν· αἱ δὲ μάλ' ὦκα </l>
<l n="158">ἔπλεον, ἐστόρεσεν δὲ θεὸς μεγακήτεα πόντον. </l>
<l n="159">ἐς Τένεδον δ' ἐλθόντες ἐρέξαμεν ἱρὰ θεοῖσιν, </l>
<l n="160">οἴκαδε ἱέμενοι· Ζεὺς δ' οὔ πω μήδετο νόστον, </l>
<l n="161">σχέτλιος, ὅς ῥ' ἔριν ὦρσε κακὴν ἔπι δεύτερον αὖτις. </l>
<l n="162">οἱ μὲν ἀποστρέψαντες ἔβαν νέας ἀμφιελίσσας </l>
<l n="163">ἀμφ' Ὀδυσῆα ἄνακτα δαΐφρονα ποικιλομήτην, </l>
<l n="164">αὖτις ἐπ' Ἀτρεΐδῃ Ἀγαμέμνονι ἦρα φέροντες· <pb/> </l>
<l n="165">αὐτὰρ ἐγὼ σὺν νηυσὶν ἀολλέσιν, αἵ μοι ἔποντο, </l>
<l n="166">φεῦγον, ἐπεὶ γίνωσκον, ὃ δὴ κακὰ μήδετο δαίμων. </l>
<l n="167">φεῦγε δὲ Τυδέος υἱὸς ἀρήϊος, ὦρσε δ' ἑταίρους. </l>
<l n="168">ὀψὲ δὲ δὴ μετὰ νῶϊ κίε ξανθὸς Μενέλαος, </l>
<l n="169">ἐν Λέσβῳ δ' ἔκιχεν δολιχὸν πλόον ὁρμαίνοντας, </l>
<l n="170">ἢ καθύπερθε Χίοιο νεοίμεθα παιπαλοέσσης, </l>
<l n="171">νήσου ἔπι Ψυρίης, αὐτὴν ἐπ' ἀριστέρ' ἔχοντες, </l>
<l n="172">ἦ ὑπένερθε Χίοιο παρ' ἠνεμόεντα Μίμαντα. </l>
<l n="173">ᾐτέομεν δὲ θεὸν φῆναι τέρας· αὐτὰρ ὅ γ' ἥμιν </l>
<l n="174">δεῖξε, καὶ ἠνώγει πέλαγος μέσον εἰς Εὔβοιαν </l>
<l n="175">τέμνειν, ὄφρα τάχιστα ὑπὲκ κακότητα φύγοιμεν. </l>
<l n="176">ὦρτο δ' ἐπὶ λιγὺς οὖρος ἀήμεναι· αἱ δὲ μάλ' ὦκα </l>
<l n="177">ἰχθυόεντα κέλευθα διέδραμον, ἐς δὲ Γεραιστὸν </l>
<l n="178">ἐννύχιαι κατάγοντο· Ποσειδάωνι δὲ ταύρων </l>
<l n="179">πόλλ' ἐπὶ μῆρ' ἔθεμεν, πέλαγος μέγα μετρήσαντες. </l>
<l n="180">τέτρατον ἦμαρ ἔην, ὅτ' ἐν Ἄργεϊ νῆας ἐΐσας </l>
<l n="181">Τυδεΐδεω ἕταροι Διομήδεος ἱπποδάμοιο </l>
<l n="182">ἵστασαν· αὐτὰρ ἐγώ γε Πύλονδ' ἔχον, οὐδέ ποτ' ἔσβη </l>
<l n="183">οὖρος, ἐπεὶ δὴ πρῶτα θεὸς προέηκεν ἀῆναι. </l>
<l n="184">ὣς ἦλθον, φίλε τέκνον, ἀπευθής, οὐδέ τι οἶδα </l>
<l n="185">κείνων, οἵ τ' ἐσάωθεν Ἀχαιῶν οἵ τ' ἀπόλοντο. </l>
<l n="186">ὅσσα δ' ἐνὶ μεγάροισι καθήμενος ἡμετέροισι </l>
<l n="187">πεύθομαι, ἣ θέμις ἐστί, δαήσεαι, οὐδέ σε κεύσω. </l>
<l n="188">εὖ μὲν Μυρμιδόνας φάσ' ἐλθέμεν ἐγχεσιμώρους, </l>
<l n="189">οὓς ἄγ' Ἀχιλλῆος μεγαθύμου φαίδιμος υἱός, </l>
<l n="190">εὖ δὲ φιλοκτήτην, Ποιάντιον ἀγλαὸν υἱόν. </l>
<l n="191">πάντας δ' Ἰδομενεὺς Κρήτην εἰσήγαγ' ἑταίρους, </l>
<l n="192">οἳ φύγον ἐκ πολέμου, πόντος δέ οἱ οὔ τιν' ἀπηύρα. </l>
<l n="193">Ἀτρεΐδην δὲ καὶ αὐτοὶ ἀκούετε νόσφιν ἐόντες, <pb/> </l>
<l n="194">ὥς τ' ἦλθ' ὥς τ' Αἴγισθος ἐμήσατο λυγρὸν ὄλεθρον. </l>
<l n="195">ἀλλ' ἦ τοι κεῖνος μὲν ἐπισμυγερῶς ἀπέτεισεν. </l>
<l n="196">ὡς ἀγαθὸν καὶ παῖδα καταφθιμένοιο λιπέσθαι </l>
<l n="197">ἀνδρός, ἐπεὶ καὶ κεῖνος ἐτείσατο πατροφονῆα, </l>
<l n="198">Αἴγισθον δολόμητιν, ὅ οἱ πατέρα κλυτὸν ἔκτα. </l>
<l n="199">καὶ σύ, φίλος, μάλα γάρ σ' ὁρόω καλόν τε μέγαν τε, </l>
<l n="200">ἄλκιμος ἔσσ', ἵνα τίς σε καὶ ὀψιγόνων ἐῢ εἴπῃ." </l>
<l n="201" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="202">"ὦ Νέστορ Νηληϊάδη, μέγα κῦδος Ἀχαιῶν, </l>
<l n="203">καὶ λίην κεῖνος μὲν ἐτείσατο, καί οἱ Ἀχαιοὶ </l>
<l n="204">οἴσουσι κλέος εὐρὺ καὶ ἐσσομένοισιν ἀοιδήν. </l>
<l n="205">αἲ γὰρ ἐμοὶ τοσσήνδε θεοὶ δύναμιν περιθεῖεν, </l>
<l n="206">τείσασθαι μνηστῆρας ὑπερβασίης ἀλεγεινῆς, </l>
<l n="207">οἵ τέ μοι ὑβρίζοντες ἀτάσθαλα μηχανόωνται. </l>
<l n="208">ἀλλ' οὔ μοι τοιοῦτον ἐπέκλωσαν θεοὶ ὄλβον, </l>
<l n="209">πατρί τ' ἐμῷ καὶ ἐμοί· νῦν δὲ χρὴ τετλάμεν ἔμπης." </l>
<l n="210" rend="indent(1)">τὸν δ' ἠμείβετ' ἔπειτα Γερήνιος ἱππότα Νέστωρ· </l>
<l n="211">"ὦ φίλ', ἐπεὶ δὴ ταῦτά μ' ἀνέμνησας καὶ ἔειπες, </l>
<l n="212">φασὶ μνηστῆρας σῆς μητέρος εἵνεκα πολλοὺς </l>
<l n="213">ἐν μεγάροισ' ἀέκητι σέθεν κακὰ μηχανάασθαι. </l>
<l n="214">εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ </l>
<l n="215">ἐχθαίρουσ' ἀνὰ δῆμον, ἐπισπόμενοι θεοῦ ὀμφῇ. </l>
<l n="216">τίς δ' οἶδ' εἴ κέ ποτέ σφι βίας ἀποτείσεται ἐλθών, </l>
<l n="217">ἢ ὅ γε μοῦνος ἐὼν ἢ καὶ σύμπαντες Ἀχαιοί; </l>
<l n="218">εἰ γάρ σ' ὣς ἐθέλοι φιλέειν γλαυκῶπις Ἀθήνη, </l>
<l n="219">ὡς τότ' Ὀδυσσῆος περικήδετο κυδαλίμοιο </l>
<l n="220">δήμῳ ἔνι Τρώων. ὅθι πάσχομεν ἄλγε' Ἀχαιοί· — <pb/> </l>
<l n="221">οὐ γάρ πω ἴδον ὧδε θεοὺς ἀναφανδὰ φιλεῦντας, </l>
<l n="222">ὡς κείνῳ ἀναφανδὰ παρίστατο Παλλὰς Ἀθήνη· — </l>
<l n="223">εἴ σ' οὕτως ἐθέλοι φιλέειν κήδοιτό τε θυμῷ, </l>
<l n="224">τῶ κέν τις κείνων γε καὶ ἐκλελάθοιτο γάμοιο." </l>
<l n="225" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="226">"ὦ γέρον, οὔ πω τοῦτο ἔπος τελέεσθαι ὀΐω· </l>
<l n="227">λίην γὰρ μέγα εἶπες· ἄγη μ' ἔχει. οὐκ ἂν ἐμοί γε </l>
<l n="228">ἐλπομένῳ τὰ γένοιτ', οὐδ' εἰ θεοὶ ὣς ἐθέλοιεν." </l>
<l n="229" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="230">"Τηλέμαχε, ποῖόν σε ἔπος φύγεν ἕρκος ὀδόντων. </l>
<l n="231">ῥεῖα θεός γ' ἐθέλων καὶ τηλόθεν ἄνδρα σαώσαι. </l>
<l n="232">βουλοίμην δ' ἂν ἐγώ γε καὶ ἄλγεα πολλὰ μογήσας </l>
<l n="233">οἴκαδέ τ' ἐλθέμεναι καὶ νόστιμον ἦμαρ ἰδέσθαι, </l>
<l n="234">ἢ ἐλθὼν ἀπολέσθαι ἐφέστιος, ὡς Ἀγαμέμνων </l>
<l n="235">ὤλεθ' ὑπ' Αἰγίσθοιο δόλῳ καὶ ἧς ἀλόχοιο. </l>
<l n="236">ἀλλ' ἦ τοι θάνατον μὲν ὁμοίϊον οὐδὲ θεοί περ </l>
<l n="237">καὶ φίλῳ ἀνδρὶ δύνανται ἀλαλκέμεν, ὁππότε κεν δὴ </l>
<l n="238">μοῖρ' ὀλοὴ καθέλῃσι τανηλεγέος θανάτοιο." </l>
<l n="239" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="240">"Μέντορ, μηκέτι ταῦτα λεγώμεθα κηδόμενοί περ· </l>
<l n="241">κείνῳ δ' οὐκέτι νόστος ἐτήτυμος, ἀλλά οἱ ἤδη </l>
<l n="242">φράσσαντ' ἀθάνατοι θάνατον καὶ κῆρα μέλαιναν. </l>
<l n="243">νῦν δ' ἐθέλω ἔπος ἄλλο μεταλλῆσαι καὶ ἐρέσθαι </l>
<l n="244">Νέστορ', ἐπεὶ περίοιδε δίκας ἠδὲ φρόνιν ἄλλων· </l>
<l n="245">τρὶς γὰρ δή μίν φασιν ἀνάξασθαι γένε' ἀνδρῶν, </l>
<l n="246">ὥς τέ μοι ἀθάνατος ἰνδάλλεται εἰσοράασθαι. <pb/> </l>
<l n="247">ὦ Νέστορ Νηληϊάδη, σὺ δ' ἀληθὲς ἐνίσπες· </l>
<l n="248">πῶς ἔθαν' Ἀτρεΐδης εὐρὺ κρείων Ἀγαμέμνων; </l>
<l n="249">ποῦ Μενέλαος ἔην; τίνα δ' αὐτῷ μήσατ' ὄλεθρον </l>
<l n="250">Αἴγισθος δολόμητις, ἐπεὶ κτάνε πολλὸν ἀρείω; </l>
<l n="251">ἦ οὐκ Ἄργεος ἦεν Ἀχαιϊκοῦ, ἀλλά πῃ ἄλλῃ </l>
<l n="252">πλάζετ' ἐπ' ἀνθρώπους, ὁ δὲ θαρσήσας κατέπεφνε;" </l>
<l n="253" rend="indent(1)">τὸν δ' ἠμείβετ' ἔπειτα Γερήνιος ἱππότα Νέστωρ· </l>
<l n="254">"τοιγὰρ ἐγώ τοι, τέκνον, ἀληθέα πάντ' ἀγορεύσω. </l>
<l n="255">ἦ τοι μὲν τόδε καὐτὸς ὀΐεαι, ὥς κεν ἐτύχθη, </l>
<l n="256">εἰ ζώοντ' Αἴγισθον ἐνὶ μεγάροισιν ἔτετμεν </l>
<l n="257">Ἀτρεΐδης Τροίηθεν ἰών, ξανθὸς Μενέλαος· </l>
<l n="258">τῶ κέ οἱ οὐδὲ θανόντι χυτὴν ἐπὶ γαῖαν ἔχευαν, </l>
<l n="259">ἀλλ' ἄρα τόν γε κύνες τε καὶ οἰωνοὶ κατέδαψαν </l>
<l n="260">κείμενον ἐν πεδίῳ ἑκὰς ἄστεος, οὐδὲ κέ τίς μιν </l>
<l n="261">κλαῦσεν Ἀχαιϊάδων· μάλα γὰρ μέγα μήσατο ἔργον. </l>
<l n="262">ἡμεῖς μὲν γὰρ κεῖθι πολέας τελέοντες ἀέθλους </l>
<l n="263">ἥμεθ'· ὁ δ' εὔκηλος μυχῷ Ἄργεος ἱπποβότοιο </l>
<l n="264">πόλλ' Ἀγαμεμνονέην ἄλοχον θέλγεσκεν ἔπεσσιν. </l>
<l n="265">ἡ δ' ἦ τοι τὸ πρὶν μὲν ἀναίνετο ἔργον ἀεικές, </l>
<l n="266">δῖα Κλυταιμνήστρη· φρεσὶ γὰρ κέχρητ' ἀγαθῇσι· </l>
<l n="267">πὰρ δ' ἄρ' ἔην καὶ ἀοιδὸς ἀνήρ, ᾧ πόλλ' ἐπέτελλεν </l>
<l n="268">Ἀτρεΐδης Τροίηνδε κιὼν εἴρυσθαι ἄκοιτιν. </l>
<l n="269">ἀλλ' ὅτε δή μιν μοῖρα θεῶν ἐπέδησε δαμῆναι, </l>
<l n="270">δὴ τότε τὸν μὲν ἀοιδὸν ἄγων ἐς νῆσον ἐρήμην </l>
<l n="271">κάλλιπεν οἰωνοῖσιν ἕλωρ καὶ κύρμα γενέσθαι, </l>
<l n="272">τὴν δ' ἐθέλων ἐθέλουσαν ἀνήγαγεν ὅνδε δόμονδε. <pb/> </l>
<l n="273">πολλὰ δὲ μηρί' ἔκηε θεῶν ἱεροῖσ' ἐπὶ βωμοῖς, </l>
<l n="274">πολλὰ δ' ἀγάλματ' ἀνῆψεν, ὑφάσματά τε χρυσόν τε, </l>
<l n="275">ἐκτελέσας μέγα ἔργον, ὃ οὔ ποτε ἔλπετο θυμῷ. </l>
<l n="276">ἡμεῖς μὲν γὰρ ἅμα πλέομεν Τροίηθεν ἰόντες, </l>
<l n="277">Ἀτρεΐδης καὶ ἐγώ, φίλα εἰδότες ἀλλήλοισιν· </l>
<l n="278">ἀλλ' ὅτε Σούνιον ἱρὸν ἀφικόμεθ', ἄκρον Ἀθηνέων, </l>
<l n="279">ἔνθα κυβερνήτην Μενελάου Φοῖβος Ἀπόλλων </l>
<l n="280">οἷσ' ἀγανοῖσι βέλεσσιν ἐποιχόμενος κατέπεφνε, </l>
<l n="281">πηδάλιον μετὰ χερσὶ θεούσης νηὸς ἔχοντα, </l>
<l n="282">Φρόντιν Ὀνητορίδην, ὃς ἐκαίνυτο φῦλ' ἀνθρώπων </l>
<l n="283">νῆα κυβερνῆσαι, ὁπότε σπέρχοιεν ἄελλαι. </l>
<l n="284">ὣς ὁ μὲν ἔνθα κατέσχετ', ἐπειγόμενός περ ὁδοῖο, </l>
<l n="285">ὄφρ' ἕταρον θάπτοι καὶ ἐπὶ κτέρεα κτερίσειεν. </l>
<l n="286">ἀλλ' ὅτε δὴ καὶ κεῖνος ἰὼν ἐπὶ οἴνοπα πόντον </l>
<l n="287">ἐν νηυσὶ γλαφυρῇσι Μαλειάων ὄρος αἰπὺ </l>
<l n="288">ἷξε θέων, τότε δὴ στυγερὴν ὁδὸν εὐρύοπα Ζεὺς </l>
<l n="289">ἐφράσατο, λιγέων δ' ἀνέμων ἐπ' ἀϋτμένα χεῦε </l>
<l n="290">κύματά τε τροφόεντα πελώρια, ἶσα ὄρεσσιν. </l>
<l n="291">ἔνθα διατμήξας τὰς μὲν Κρήτῃ ἐπέλασσεν, </l>
<l n="292">ἧχι Κύδωνες ἔναιον Ἰαρδάνου ἀμφὶ ῥέεθρα. </l>
<l n="293">ἔστι δέ τις λισσὴ αἰπεῖά τε εἰς ἅλα πέτρη </l>
<l n="294">ἐσχατιῇ Γόρτυνος ἐν ἠεροειδέϊ πόντῳ· </l>
<l n="295">ἔνθα νότος μέγα κῦμα ποτὶ σκαιὸν ῥίον ὠθεῖ, </l>
<l n="296">ἐς Φαιστόν, μικρὸς δὲ λίθος μέγα κῦμ' ἀποέργει. </l>
<l n="297">αἱ μὲν ἄρ' ἔνθ' ἦλθον, σπουδῇ δ' ἤλυξαν ὄλεθρον </l>
<l n="298">ἄνδρες, ἀτὰρ νῆάς γε ποτὶ σπιλάδεσσιν ἔαξαν </l>
<l n="299">κύματ'· ἀτὰρ τὰς πέντε νέας κυανοπρωείρους <pb/> </l>
<l n="300">Αἰγύπτῳ ἐπέλασσε φέρων ἄνεμός τε καὶ ὕδωρ. </l>
<l n="301">ὣς ὁ μὲν ἔνθα πολὺν βίοτον καὶ χρυσὸν ἀγείρων </l>
<l n="302">ἠλᾶτο ξὺν νηυσὶ κατ' ἀλλοθρόους ἀνθρώπους· </l>
<l n="303">τόφρα δὲ ταῦτ' Αἴγισθος ἐμήσατο οἴκοθι λυγρά, </l>
<l n="304">κτείνας Ἀτρεΐδην, δέδμητο δὲ λαὸς ὑπ' αὐτῷ. </l>
<l n="305">ἑπτάετες δ' ἤνασσε πολυχρύσοιο Μυκήνης, </l>
<l n="306">τῷ δέ οἱ ὀγδοάτῳ κακὸν ἤλυθε δῖος Ὀρέστης </l>
<l n="307">ἂψ ἀπ' Ἀθηνάων, κατὰ δ' ἔκτανε πατροφονῆα, </l>
<l n="308">[Αἴγισθον δολόμητιν, ὅ οἱ πατέρα κλυτὸν ἔκτα.] </l>
<l n="309">ἦ τοι ὁ τὸν κτείνας δαίνυ τάφον Ἀργείοισι </l>
<l n="310">μητρός τε στυγερῆς καὶ ἀνάλκιδος Αἰγίσθοιο· </l>
<l n="311">αὐτῆμαρ δέ οἱ ἦλθε βοὴν ἀγαθὸς Μενέλαος, </l>
<l n="312">πολλὰ κτήματ' ἄγων, ὅσα οἱ νέες ἄχθος ἄειραν. </l>
<l n="313">καὶ σύ, φίλος, μὴ δηθὰ δόμων ἄπο τῆλ' ἀλάλησο, </l>
<l n="314">κτήματά τε προλιπὼν ἄνδρας τ' ἐν σοῖσι δόμοισιν </l>
<l n="315">οὕτω ὑπερφιάλους, μή τοι κατὰ πάντα φάγωσι </l>
<l n="316">κτήματα δασσάμενοι, σὺ δὲ τηϋσίην ὁδὸν ἔλθῃς. </l>
<l n="317">ἀλλ' ἐς μὲν Μενέλαον ἐγὼ κέλομαι καὶ ἄνωγα </l>
<l n="318">ἐλθεῖν· κεῖνος γὰρ νέον ἄλλοθεν εἰλήλουθεν, </l>
<l n="319">ἐκ τῶν ἀνθρώπων, ὅθεν οὐκ ἔλποιτό γε θυμῷ </l>
<l n="320">ἐλθέμεν, ὅν τινα πρῶτον ἀποσφήλωσιν ἄελλαι </l>
<l n="321">ἐς πέλαγος μέγα τοῖον, ὅθεν τέ περ οὐδ' οἰωνοὶ </l>
<l n="322">αὐτόετες οἰχνεῦσιν, ἐπεὶ μέγα τε δεινόν τε. </l>
<l n="323">ἀλλ' ἴθι νῦν σὺν νηΐ τε σῇ καὶ σοῖσ' ἑτάροισιν· </l>
<l n="324">εἰ δ' ἐθέλεις πεζός, πάρα τοι δίφρος τε καὶ ἵπποι, <pb/> </l>
<l n="325">πὰρ δέ τοι υἷες ἐμοί, οἵ τοι πομπῆες ἔσονται </l>
<l n="326">ἐς Λακεδαίμονα δῖαν, ὅθι ξανθὸς Μενέλαος. </l>
<l n="327">λίσσεσθαι δέ μιν αὐτός, ἵνα νημερτὲς ἐνίσπῃ· </l>
<l n="328">ψεῦδος δ' οὐκ ἐρέει· μάλα γὰρ πεπνυμένος ἐστίν." </l>
<l n="329" rend="indent(1)">ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθε. </l>
<l n="330">τοῖσι δὲ καὶ μετέειπε θεὰ γλαυκῶπις Ἀθήνη· </l>
<l n="331">"ὦ γέρον, ἦ τοι ταῦτα κατὰ μοῖραν κατέλεξας· </l>
<l n="332">ἀλλ' ἄγε τάμνετε μὲν γλώσσας, κεράασθε δὲ οἶνον, </l>
<l n="333">ὄφρα Ποσειδάωνι καὶ ἄλλοισ' ἀθανάτοισι </l>
<l n="334">σπείσαντες κοίτοιο μεδώμεθα· τοῖο γὰρ ὥρη. </l>
<l n="335">ἤδη γὰρ φάος οἴχεθ' ὑπὸ ζόφον, οὐδὲ ἔοικε </l>
<l n="336">δηθὰ θεῶν ἐν δαιτὶ θαασσέμεν, ἀλλὰ νέεσθαι." </l>
<l n="337" rend="indent(1)">ἦ ῥα Διὸς θυγάτηρ, οἱ δ' ἔκλυον αὐδησάσης· </l>
<l n="338">τοῖσι δὲ κήρυκες μὲν ὕδωρ ἐπὶ χεῖρας ἔχευαν, </l>
<l n="339">κοῦροι δὲ κρητῆρας ἐπεστέψαντο ποτοῖο, </l>
<l n="340">νώμησαν δ' ἄρα πᾶσιν ἐπαρξάμενοι δεπάεσσι· </l>
<l n="341">γλώσσας δ' ἐν πυρὶ βάλλον, ἀνιστάμενοι δ' ἐπέλειβον. </l>
<l n="342">αὐτὰρ ἐπεὶ σπεῖσάν τε πίον θ' ὅσον ἤθελε θυμός, </l>
<l n="343">δὴ τότ' Ἀθηναίη καὶ Τηλέμαχος θεοειδὴς </l>
<l n="344">ἄμφω ἱέσθην κοίλην ἐπὶ νῆα νέεσθαι· </l>
<l n="345">Νέστωρ αὖ κατέρυκε καθαπτόμενος ἐπέεσσι· </l>
<l n="346" rend="indent(1)">"Ζεὺς τό γ' ἀλεξήσειε καὶ ἀθάνατοι θεοὶ ἄλλοι, </l>
<l n="347">ὡς ὑμεῖς παρ' ἐμεῖο θοὴν ἐπὶ νῆα κίοιτε </l>
<l n="348">ὥς τέ τευ ἢ παρὰ πάμπαν ἀνείμονος ἠὲ πενιχροῦ, </l>
<l n="349">ᾧ οὔ τι χλαῖναι καὶ ῥήγεα πόλλ' ἐνὶ οἴκῳ, </l>
<l n="350">οὔτ' αὐτῷ μαλακῶς οὔτε ξείνοισιν ἐνεύδειν. </l>
<l n="351">αὐτὰρ ἐμοὶ πάρα μὲν χλαῖναι καὶ ῥήγεα καλά. </l>
<l n="352">οὔ θην δὴ τοῦδ' ἀνδρὸς Ὀδυσσῆος φίλος υἱὸς <pb/> </l>
<l n="353">νηὸς ἐπ' ἰκριόφιν καταλέξεται, ὄφρ' ἂν ἐγώ γε </l>
<l n="354">ζώω, ἔπειτα δὲ παῖδες ἐνὶ μεγάροισι λίπωνται </l>
<l n="355">ξείνους ξεινίζειν, ὅς τίς κ' ἐμὰ δώμαθ' ἵκηται." </l>
<l n="356" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="357">"εὖ δὴ ταῦτά γ' ἔφησθα, γέρον φίλε· σοὶ δὲ ἔοικε </l>
<l n="358">Τηλέμαχον πείθεσθαι, ἐπεὶ πολὺ κάλλιον οὕτω. </l>
<l n="359">ἀλλ' οὗτος μὲν νῦν σοι ἅμ' ἕψεται, ὄφρα κεν εὕδῃ </l>
<l n="360">σοῖσιν ἐνὶ μεγάροισιν· ἐγὼ δ' ἐπὶ νῆα μέλαιναν </l>
<l n="361">εἶμ', ἵνα θαρσύνω θ' ἑτάρους εἴπω τε ἕκαστα. </l>
<l n="362">οἶος γὰρ μετὰ τοῖσι γεραίτερος εὔχομαι εἶναι· </l>
<l n="363">οἱ δ' ἄλλοι φιλότητι νεώτεροι ἄνδρες ἕπονται, </l>
<l n="364">πάντες ὁμηλικίη μεγαθύμου Τηλεμάχοιο. </l>
<l n="365">ἔνθα κε λεξαίμην κοίλῃ παρὰ νηῒ μελαίνῃ, </l>
<l n="366">νῦν· ἀτὰρ ἠῶθεν μετὰ Καύκωνας μεγαθύμους </l>
<l n="367">εἶμ', ἔνθα χρεῖός μοι ὀφέλλεται, οὔ τι νέον γε </l>
<l n="368">οὐδ' ὀλίγον· σὺ δὲ τοῦτον, ἐπεὶ τεὸν ἵκετο δῶμα, </l>
<l n="369">πέμψον σὺν δίφρῳ τε καὶ υἱέϊ· δὸς δέ οἱ ἵππους, </l>
<l n="370">οἵ τοι ἐλαφρότατοι θείειν καὶ κάρτος ἄριστοι." </l>
<l n="371" rend="indent(1)">ὣς ἄρα φωνήσασ' ἀπέβη γλαυκῶπις Ἀθήνη </l>
<l n="372">φήνῃ εἰδομένη· θάμβος δ' ἕλε πάντας Ἀχαιούς. </l>
<l n="373">θαύμαζεν δ' ὁ γεραιός, ὅπως ἴδεν ὀφθαλμοῖσι· </l>
<l n="374">Τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν· </l>
<l n="375" rend="indent(1)">"ὦ φίλος, οὔ σε ἔολπα κακὸν καὶ ἄναλκιν ἔσεσθαι, </l>
<l n="376">εἰ δή τοι νέῳ ὧδε θεοὶ πομπῆες ἕπονται. </l>
<l n="377">οὐ μὲν γάρ τις ὅδ' ἄλλος Ὀλύμπια δώματ' ἐχόντων, </l>
<l n="378">ἀλλὰ Διὸς θυγάτηρ, ἀγελείη Τριτογένεια, <pb/> </l>
<l n="379">ἥ τοι καὶ πατέρ' ἐσθλὸν ἐν Ἀργείοισιν ἐτίμα. </l>
<l n="380">ἀλλά, ἄνασσ', ἵληθι, δίδωθι δέ μοι κλέος ἐσθλόν, </l>
<l n="381">αὐτῷ καὶ παίδεσσι καὶ αἰδοίῃ παρακοίτι· </l>
<l n="382">σοὶ δ' αὖ ἐγὼ ῥέξω βοῦν ἤνιν εὐρυμέτωπον, </l>
<l n="383">ἀδμήτην, ἣν οὔ πω ὑπὸ ζυγὸν ἤγαγεν ἀνήρ· </l>
<l n="384">τήν τοι ἐγὼ ῥέξω χρυσὸν κέρασιν περιχεύας." </l>
<l n="385" rend="indent(1)">ὣς ἔφατ' εὐχόμενος, τοῦ δ' ἔκλυε Παλλὰς Ἀθήνη. </l>
<l n="386">τοῖσιν δ' ἡγεμόνευε Γερήνιος ἱππότα Νέστωρ, </l>
<l n="387">υἱάσι καὶ γαμβροῖσιν, ἑὰ πρὸς δώματα καλά. </l>
<l n="388">ἀλλ' ὅτε δώμαθ' ἵκοντο ἀγακλυτὰ τοῖο ἄνακτος, </l>
<l n="389">ἑξείης ἕζοντο κατὰ κλισμούς τε θρόνους τε· </l>
<l n="390">τοῖς δ' ὁ γέρων ἐλθοῦσιν ἀνὰ κρητῆρα κέρασσεν </l>
<l n="391">οἴνου ἡδυπότοιο, τὸν ἑνδεκάτῳ ἐνιαυτῷ </l>
<l n="392">ὤϊξεν ταμίη καὶ ἀπὸ κρήδεμνον ἔλυσε· </l>
<l n="393">τοῦ ὁ γέρων κρητῆρα κεράσσατο, πολλὰ δ' Ἀθήνῃ </l>
<l n="394">εὔχετ' ἀποσπένδων, κούρῃ Διὸς αἰγιόχοιο. </l>
<l n="395" rend="indent(1)">αὐτὰρ ἐπεὶ σπεῖσάν τε πίον θ' ὅσον ἤθελε θυμός, </l>
<l n="396">οἱ μὲν κακκείοντες ἔβαν οἶκόνδε ἕκαστος, </l>
<l n="397">τὸν δ' αὐτοῦ κοίμησε Γερήνιος ἱππότα Νέστωρ, </l>
<l n="398">Τηλέμαχον, φίλον υἱὸν Ὀδυσσῆος θείοιο, </l>
<l n="399">τρητοῖσ' ἐν λεχέεσσιν, ὑπ' αἰθούσῃ ἐριδούπῳ, </l>
<l n="400">πὰρ δ' ἄρ' ἐϋμμελίην Πεισίστρατον, ὄρχαμον ἀνδρῶν, </l>
<l n="401">ὅς οἱ ἔτ' ἠΐθεος παίδων ἦν ἐν μεγάροισιν. </l>
<l n="402">αὐτὸς δ' αὖτε καθεῦδε μυχῷ δόμου ὑψηλοῖο· </l>
<l n="403">τῷ δ' ἄλοχος δέσποινα λέχος πόρσυνε καὶ εὐνήν. </l>
<l n="404" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="405">ὤρνυτ' ἄρ' ἐξ εὐνῆφι Γερήνιος ἱππότα Νέστωρ, <pb/> </l>
<l n="406">ἐκ δ' ἐλθὼν κατ' ἄρ' ἕζετ' ἐπὶ ξεστοῖσι λίθοισιν, </l>
<l n="407">οἵ οἱ ἔσαν προπάροιθε θυράων ὑψηλάων </l>
<l n="408">λευκοί, ἀποστίλβοντες ἀλείφατος· οἷσ' ἔπι μὲν πρὶν </l>
<l n="409">Νηλεὺς ἵζεσκεν, θεόφιν μήστωρ ἀτάλαντος· </l>
<l n="410">ἀλλ' ὁ μὲν ἤδη κηρὶ δαμεὶς Ἄϊδόσδε βεβήκει, </l>
<l n="411">Νέστωρ αὖ τότ' ἐφῖζε Γερήνιος, οὖρος Ἀχαιῶν, </l>
<l n="412">σκῆπτρον ἔχων. περὶ δ' υἷες ἀολλέες ἠγερέθοντο </l>
<l n="413">ἐκ θαλάμων ἐλθόντες, Ἐχέφρων τε Στρατίος τε </l>
<l n="414">Περσεύς τ' Ἄρητός τε καὶ ἀντίθεος Θρασυμήδης. </l>
<l n="415">τοῖσι δ' ἔπειθ' ἕκτος Πεισίστρατος ἤλυθεν ἥρως, </l>
<l n="416">πὰρ δ' ἄρα Τηλέμαχον θεοείκελον εἷσαν ἄγοντες. </l>
<l n="417">τοῖσι δὲ μύθων ἦρχε Γερήνιος ἱππότα Νέστωρ· </l>
<l n="418" rend="indent(1)">"καρπαλίμως μοι, τέκνα φίλα, κρηήνατ' ἐέλδωρ, </l>
<l n="419">ὄφρ' ἦ τοι πρώτιστα θεῶν ἱλάσσομ' Ἀθήνην, </l>
<l n="420">ἥ μοι ἐναργὴς ἦλθε θεοῦ ἐς δαῖτα θάλειαν. </l>
<l n="421">ἀλλ' ἄγ' ὁ μὲν πεδίονδ' ἐπὶ βοῦν ἴτω, ὄφρα τάχιστα </l>
<l n="422">ἔλθῃσιν, ἐλάσῃ δὲ βοῶν ἐπιβουκόλος ἀνήρ· </l>
<l n="423">εἷς δ' ἐπὶ Τηλεμάχου μεγαθύμου νῆα μέλαιναν </l>
<l n="424">πάντας ἰὼν ἑτάρους ἀγέτω, λιπέτω δὲ δύ' οἴους· </l>
<l n="425">εἷς δ' αὖ χρυσοχόον Λαέρκεα δεῦρο κελέσθω </l>
<l n="426">ἐλθεῖν, ὄφρα βοὸς χρυσὸν κέρασιν περιχεύῃ. </l>
<l n="427">οἱ δ' ἄλλοι μένετ' αὐτοῦ ἀολλέες, εἴπατε δ' εἴσω </l>
<l n="428">δμῳῇσιν κατὰ δώματ' ἀγακλυτὰ δαῖτα πένεσθαι, </l>
<l n="429">ἕδρας τε ξύλα τ' ἀμφὶ καὶ ἀγλαὸν οἰσέμεν ὕδωρ." </l>
<l n="430" rend="indent(1)">ὣς ἔφαθ', οἱ δ' ἄρα πάντες ἐποίπνυον· ἦλθε μὲν ἂρ βοῦς </l>
<l n="431">ἐκ πεδίου, ἦλθον δὲ θοῆς παρὰ νηὸς ἐΐσης </l>
<l n="432">Τηλεμάχου ἕταροι μεγαλήτορος, ἦλθε δὲ χαλκεὺς </l>
<l n="433">ὅπλ' ἐν χερσὶν ἔχων χαλκήϊα, πείρατα τέχνης, <pb/> </l>
<l n="434">ἄκμονά τε σφῦράν τ' εὐποίητόν τε πυράγρην, </l>
<l n="435">οἷσίν τε χρυσὸν ἐργάζετο· ἦλθε δ' Ἀθήνη </l>
<l n="436">ἱρῶν ἀντιόωσα. γέρων δ' ἱππηλάτα Νέστωρ </l>
<l n="437">χρυσὸν ἔδωχ'· ὁ δ' ἔπειτα βοὸς κέρασιν περίχευεν </l>
<l n="438">ἀσκήσας, ἵν' ἄγαλμα θεὰ κεχάροιτο ἰδοῦσα. </l>
<l n="439">βοῦν δ' ἀγέτην κεράων Στρατίος καὶ δῖος Ἐχέφρων. </l>
<l n="440">χέρνιβα δέ σφ' Ἄρητος ἐν ἀνθεμόεντι λέβητι </l>
<l n="441">ἤλυθεν ἐκ θαλάμοιο φέρων, ἑτέρῃ δ' ἔχεν οὐλὰς </l>
<l n="442">ἐν κανέῳ· πέλεκυν δὲ μενεπτόλεμος Θρασυμήδης </l>
<l n="443">ὀξὺν ἔχων ἐν χειρὶ παρίστατο, βοῦν ἐπικόψων. </l>
<l n="444">Περσεὺς δ' ἀμνίον εἶχε. γέρων δ' ἱππηλάτα Νέστωρ </l>
<l n="445">χέρνιβά τ' οὐλοχύτας τε κατήρχετο, πολλὰ δ' Ἀθήνῃ </l>
<l n="446">εὔχετ' ἀπαρχόμενος, κεφαλῆς τρίχας ἐν πυρὶ βάλλων. </l>
<l n="447" rend="indent(1)">αὐτὰρ ἐπεί ῥ' εὔξαντο καὶ οὐλοχύτας προβάλοντο, </l>
<l n="448">αὐτίκα Νέστορος υἱός, ὑπέρθυμος Θρασυμήδης, </l>
<l n="449">ἤλασεν ἄγχι στάς· πέλεκυς δ' ἀπέκοψε τένοντας </l>
<l n="450">αὐχενίους, λῦσεν δὲ βοὸς μένος· αἱ δ' ὀλόλυξαν </l>
<l n="451">θυγατέρες τε νυοί τε καὶ αἰδοίη παράκοιτις </l>
<l n="452">Νέστορος, Εὐρυδίκη, πρέσβα Κλυμένοιο θυγατρῶν. </l>
<l n="453">οἱ μὲν ἔπειτ' ἀνελόντες ἀπὸ χθονὸς εὐρυοδείης </l>
<l n="454">ἔσχον· ἀτὰρ σφάξεν Πεισίστρατος, ὄρχαμος ἀνδρῶν. </l>
<l n="455">τῆς δ' ἐπεὶ ἐκ μέλαν αἷμα ῥύη, λίπε δ' ὀστέα θυμός, </l>
<l n="456">αἶψ' ἄρα μιν διέχευαν, ἄφαρ δ' ἐκ μηρία τάμνον </l>
<l n="457">πάντα κατὰ μοῖραν, κατά τε κνίσῃ ἐκάλυψαν, </l>
<l n="458">δίπτυχα ποιήσαντες, ἐπ' αὐτῶν δ' ὠμοθέτησαν. </l>
<l n="459">καῖε δ' ἐπὶ σχίζῃσ' ὁ γέρων, ἐπὶ δ' αἴθοπα οἶνον </l>
<l n="460">λεῖβε· νέοι δὲ παρ' αὐτὸν ἔχον πεμπώβολα χερσίν. <pb/> </l>
<l n="461">αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο, </l>
<l n="462">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον, </l>
<l n="463">ὤπτων δ' ἀκροπόρους ὀβελοὺς ἐν χερσὶν ἔχοντες. </l>
<l n="464" rend="indent(1)">τόφρα δὲ Τηλέμαχον λοῦσεν καλὴ Πολυκάστη, </l>
<l n="465">Νέστορος ὁπλοτάτη θυγάτηρ Νηληϊάδαο. </l>
<l n="466">αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ, </l>
<l n="467">ἀμφὶ δέ μιν φᾶρος καλὸν βάλεν ἠδὲ χιτῶνα, </l>
<l n="468">ἔκ ῥ' ἀσαμίνθου βῆ δέμας ἀθανάτοισιν ὁμοῖος· </l>
<l n="469">πὰρ δ' ὅ γε Νέστορ' ἰὼν κατ' ἄρ' ἕζετο, ποιμένα λαῶν. </l>
<l n="470" rend="indent(1)">οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο, </l>
<l n="471">δαίνυνθ' ἑζόμενοι· ἐπὶ δ' ἀνέρες ἐσθλοὶ ὄροντο </l>
<l n="472">οἶνον οἰνοχοεῦντες ἐνὶ χρυσέοις δεπάεσσιν. </l>
<l n="473">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="474">τοῖσι δὲ μύθων ἦρχε Γερήνιος ἱππότα Νέστωρ· </l>
<l n="475" rend="indent(1)">"παῖδες ἐμοί, ἄγε Τηλεμάχῳ καλλίτριχας ἵππους </l>
<l n="476">ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο." </l>
<l n="477" rend="indent(1)">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο, </l>
<l n="478">καρπαλίμως δ' ἔζευξαν ὑφ' ἅρμασιν ὠκέας ἵππους. </l>
<l n="479">ἐν δὲ γυνὴ ταμίη σῖτον καὶ οἶνον ἔθηκεν </l>
<l n="480">ὄψα τε, οἷα ἔδουσι διοτρεφέες βασιλῆες. </l>
<l n="481">ἂν δ' ἄρα Τηλέμαχος περικαλλέα βήσετο δίφρον· </l>
<l n="482">πὰρ δ' ἄρα Νεστορίδης Πεισίστρατος, ὄρχαμος ἀνδρῶν, </l>
<l n="483">ἐς δίφρον τ' ἀνέβαινε καὶ ἡνία λάζετο χερσί, </l>
<l n="484">μάστιξεν δ' ἐλάαν, τὼ δ' οὐκ ἀέκοντε πετέσθην </l>
<l n="485">ἐς πεδίον, λιπέτην δὲ Πύλου αἰπὺ πτολίεθρον. </l>
<l n="486">οἱ δὲ πανημέριοι σεῖον ζυγὸν ἀμφὶς ἔχοντες. <pb/> </l>
<l n="487">δύσετό τ' ἠέλιος σκιόωντό τε πᾶσαι ἀγυιαί· </l>
<l n="488">ἐς Φηρὰς δ' ἵκοντο Διοκλῆος ποτὶ δῶμα, </l>
<l n="489">υἱέος Ὀρτιλόχοιο, τὸν Ἀλφειὸς τέκε παῖδα. </l>
<l n="490">ἔνθα δὲ νύκτ' ἄεσαν, ὁ δ' ἄρα ξεινήϊα δῶκεν. </l>
<l n="491">ἦμος δ' ἠριγένεια φάνη ῥοδοδάκτυλος Ἠώς, </l>
<l n="492">ἵππους τ' ἐζεύγνυντ' ἀνά θ' ἅρματα ποικίλ' ἔβαινον, </l>
<l n="493">[ἐκ δ' ἔλασαν προθύροιο καὶ αἰθούσης ἐριδούπου·] </l>
<l n="494">μάστιξεν δ' ἐλάαν, τὼ δ' οὐκ ἀέκοντε πετέσθην. </l>
<l n="495">ἷξον δ' ἐς πεδίον πυρηφόρον, ἔνθα δ' ἔπειτα </l>
<l n="496">ἦνον ὁδόν· τοῖον γὰρ ὑπέκφερον ὠκέες ἵπποι. </l>
<l n="497">δύσετό τ' ἠέλιος σκιόωντό τε πᾶσαι ἀγυιαί. <pb/> </l>
</div>
<div type="Book" n="4">
<l n="t"><label type="head">ΟΔΥΣΣΕΙΑΣ Δ</label> </l>
<l n="1">Οἱ δ' ἷξον κοίλην Λακεδαίμονα κητώεσσαν, </l>
<l n="2">πρὸς δ' ἄρα δώματ' ἔλων Μενελάου κυδαλίμοιο. </l>
<l n="3">τὸν δ' εὗρον δαινύντα γάμον πολλοῖσιν ἔτῃσιν </l>
<l n="4">υἱέος ἠδὲ θυγατρὸς ἀμύμονος ᾧ ἐνὶ οἴκῳ. </l>
<l n="5">τὴν μὲν Ἀχιλλῆος ῥηξήνορος υἱέϊ πέμπεν· </l>
<l n="6">ἐν Τροίῃ γὰρ πρῶτον ὑπέσχετο καὶ κατένευσε </l>
<l n="7">δωσέμεναι, τοῖσιν δὲ θεοὶ γάμον ἐξετέλειον· </l>
<l n="8">τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι </l>
<l n="9">Μυρμιδόνων προτὶ ἄστυ περικλυτόν, οἷσιν ἄνασσεν. </l>
<l n="10">υἱέϊ δὲ Σπάρτηθεν Ἀλέκτορος ἤγετο κούρην, </l>
<l n="11">ὅς οἱ τηλύγετος γένετο κρατερὸς Μεγαπένθης </l>
<l n="12">ἐκ δούλης· Ἑλένῃ δὲ θεοὶ γόνον οὐκέτ' ἔφαινον, </l>
<l n="13">ἐπεὶ δὴ τὸ πρῶτον ἐγείνατο παῖδ' ἐρατεινήν, </l>
<l n="14">Ἑρμιόνην, ἣ εἶδος ἔχε χρυσῆς Ἀφροδίτης. </l>
<l n="15" rend="indent(1)">ὣς οἱ μὲν δαίνυντο καθ' ὑψερεφὲς μέγα δῶμα </l>
<l n="16">γείτονες ἠδὲ ἔται Μενελάου κυδαλίμοιο, </l>
<l n="17">τερπόμενοι· μετὰ δέ σφιν ἐμέλπετο θεῖος ἀοιδὸς </l>
<l n="18">φορμίζων· δοιὼ δὲ κυβιστητῆρε κατ' αὐτοὺς </l>
<l n="19">μολπῆς ἐξάρχοντες ἐδίνευον κατὰ μέσσους. </l>
<l n="20">τὼ δ' αὖτ' ἐν προθύροισι δόμων αὐτώ τε καὶ ἵππω, <pb/> </l>
<l n="21">Τηλέμαχός θ' ἥρως καὶ Νέστορος ἀγλαὸς υἱός, </l>
<l n="22">στῆσαν· ὁ δὲ προμολὼν ἴδετο κρείων Ἐτεωνεύς, </l>
<l n="23">ὀτρηρὸς θεράπων Μενελάου κυδαλίμοιο, </l>
<l n="24">βῆ δ' ἴμεν ἀγγελέων διὰ δώματα ποιμένι λαῶν, </l>
<l n="25">ἀγχοῦ δ' ἱστάμενος ἔπεα πτερόεντα προσηύδα· </l>
<l n="26" rend="indent(1)">"ξείνω δή τινε τώδε, διοτρεφὲς ὦ Μενέλαε, </l>
<l n="27">ἄνδρε δύω, γενεῇ δὲ Διὸς μεγάλοιο ἔϊκτον. </l>
<l n="28">ἀλλ' εἴπ', ἤ σφωϊν καταλύσομεν ὠκέας ἵππους, </l>
<l n="29">ἦ ἄλλον πέμπωμεν ἱκανέμεν, ὅς κε φιλήσῃ." </l>
<l n="30" rend="indent(1)">τὸν δὲ μέγ' ὀχθήσας προσέφη ξανθὸς Μενέλαος· </l>
<l n="31">"οὐ μὲν νήπιος ἦσθα, Βοηθοΐδη Ἐτεωνεῦ, </l>
<l n="32">τὸ πρίν· ἀτὰρ μὲν νῦν γε πάϊς ὣς νήπια βάζεις. </l>
<l n="33">ἦ μὲν δὴ νῶϊ ξεινήϊα πολλὰ φαγόντες </l>
<l n="34">ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς </l>
<l n="35">ἐξοπίσω περ παύσῃ ὀϊζύος. ἀλλὰ λύ' ἵππους </l>
<l n="36">ξείνων, ἐς δ' αὐτοὺς προτέρω ἄγε θοινηθῆναι." </l>
<l n="37" rend="indent(1)">ὣς φάθ', ὁ δὲ μεγάροιο διέσσυτο, κέκλετο δ' ἄλλους </l>
<l n="38">ὀτρηροὺς θεράποντας ἅμα σπέσθαι ἑοῖ αὐτῷ. </l>
<l n="39">οἱ δ' ἵππους μὲν λῦσαν ὑπὸ ζυγοῦ ἱδρώοντας· </l>
<l n="40">καὶ τοὺς μὲν κατέδησαν ἐφ' ἱππείῃσι κάπῃσι, </l>
<l n="41">πὰρ δ' ἔβαλον ζειάς, ἀνὰ δὲ κρῖ λευκὸν ἔμειξαν, </l>
<l n="42">ἅρματα δ' ἔκλιναν πρὸς ἐνώπια παμφανόωντα, </l>
<l n="43">αὐτοὺς δ' εἰσῆγον θεῖον δόμον. οἱ δὲ ἰδόντες </l>
<l n="44">θαύμαζον κατὰ δῶμα διοτρεφέος βασιλῆος· </l>
<l n="45">ὥς τε γὰρ ἠελίου αἴγλη πέλεν ἠὲ σελήνης </l>
<l n="46">δῶμα καθ' ὑψερεφὲς Μενελάου κυδαλίμοιο. </l>
<l n="47">αὐτὰρ ἐπεὶ τάρπησαν ὁρώμενοι ὀφθαλμοῖσιν, </l>
<l n="48">ἔς ῥ' ἀσαμίνθους βάντες ἐϋξέστας λούσαντο. <pb/> </l>
<l n="49">τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ, </l>
<l n="50">ἀμφὶ δ' ἄρα χλαίνας οὔλας βάλον ἠδὲ χιτῶνας, </l>
<l n="51">ἔς ῥα θρόνους ἕζοντο παρ' Ἀτρεΐδην Μενέλαον. </l>
<l n="52">χέρνιβα δ' ἀμφίπολος προχόῳ ἐπέχευε φέρουσα </l>
<l n="53">καλῇ χρυσείῃ, ὑπὲρ ἀργυρέοιο λέβητος, </l>
<l n="54">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="55">σῖτον δ' αἰδοίη ταμίη παρέθηκε φέρουσα, </l>
<l n="56">εἴδατα πόλλ' ἐπιθεῖσα, χαριζομένη παρεόντων. </l>
<l n="57">[δαιτρὸς δὲ κρειῶν πίνακας παρέθηκεν ἀείρας </l>
<l n="58">παντοίων, παρὰ δέ σφι τίθει χρύσεια κύπελλα.] </l>
<l n="59">τὼ καὶ δεικνύμενος προσέφη ξανθὸς Μενέλαος· </l>
<l n="60" rend="indent(1)">"σίτου θ' ἅπτεσθον καὶ χαίρετον· αὐτὰρ ἔπειτα </l>
<l n="61">δείπνου πασσαμένω εἰρησόμεθ' οἵ τινές ἐστον </l>
<l n="62">ἀνδρῶν· οὐ γὰρ σφῶν γε γένος ἀπόλωλε τοκήων, </l>
<l n="63">ἀλλ' ἀνδρῶν γένος ἐστὲ διοτρεφέων βασιλήων </l>
<l n="64">σκηπτούχων, ἐπεὶ οὔ κε κακοὶ τοιούσδε τέκοιεν." </l>
<l n="65" rend="indent(1)">ὣς φάτο, καί σφιν νῶτα βοὸς παρὰ πίονα θῆκεν </l>
<l n="66">ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ. </l>
<l n="67">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="68">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="69">δὴ τότε Τηλέμαχος προσεφώνεε Νέστορος υἱόν, </l>
<l n="70">ἄγχι σχὼν κεφαλήν, ἵνα μὴ πευθοίαθ' οἱ ἄλλοι· </l>
<l n="71" rend="indent(1)">"φράζεο, Νεστορίδη, τῷ ἐμῷ κεχαρισμένε θυμῷ, </l>
<l n="72">χαλκοῦ τε στεροπὴν κατὰ δώματα ἠχήεντα </l>
<l n="73">χρυσοῦ τ' ἠλέκτρου τε καὶ ἀργύρου ἠδ' ἐλέφαντος. </l>
<l n="74">Ζηνός που τοιήδε γ' Ὀλυμπίου ἔνδοθεν αὐλή, <pb/> </l>
<l n="75">ὅσσα τάδ' ἄσπετα πολλά· σέβας μ' ἔχει εἰσορόωντα." </l>
<l n="76" rend="indent(1)">τοῦ δ' ἀγορεύοντος ξύνετο ξανθὸς Μενέλαος, </l>
<l n="77">καί σφεας φωνήσας ἔπεα πτερόεντα προσηύδα· </l>
<l n="78" rend="indent(1)">"τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι· </l>
<l n="79">ἀθάνατοι γὰρ τοῦ γε δόμοι καὶ κτήματ' ἔασιν· </l>
<l n="80">ἀνδρῶν δ' ἤ κέν τίς μοι ἐρίσσεται, ἠὲ καὶ οὐκί, </l>
<l n="81">κτήμασιν. ἦ γὰρ πολλὰ παθὼν καὶ πόλλ' ἐπαληθεὶς </l>
<l n="82">ἠγαγόμην ἐν νηυσὶ καὶ ὀγδοάτῳ ἔτει ἦλθον, </l>
<l n="83">Κύπρον Φοινίκην τε καὶ Αἰγυπτίους ἐπαληθείς, </l>
<l n="84">Αἰθίοπάς θ' ἱκόμην καὶ Σιδονίους καὶ Ἐρεμβοὺς </l>
<l n="85">καὶ Λιβύην, ἵνα τ' ἄρνες ἄφαρ κεραοὶ τελέθουσι. </l>
<l n="86">τρὶς γὰρ τίκτει μῆλα τελεσφόρον εἰς ἐνιαυτόν· </l>
<l n="87">ἔνθα μὲν οὔτε ἄναξ ἐπιδευὴς οὔτε τι ποιμὴν </l>
<l n="88">τυροῦ καὶ κρειῶν οὐδὲ γλυκεροῖο γάλακτος, </l>
<l n="89">ἀλλ' αἰεὶ παρέχουσιν ἐπηετανὸν γάλα θῆσθαι. </l>
<l n="90">εἷος ἐγὼ περὶ κεῖνα πολὺν βίοτον ξυναγείρων </l>
<l n="91">ἠλώμην, τεῖός μοι ἀδελφεὸν ἄλλος ἔπεφνε </l>
<l n="92">λάθρῃ, ἀνωϊστί, δόλῳ οὐλομένης ἀλόχοιο. </l>
<l n="93">ὣς οὔ τοι χαίρων τοῖσδε κτεάτεσσιν ἀνάσσω· — </l>
<l n="94">καὶ πατέρων τάδε μέλλετ' ἀκουέμεν, οἵ τινες ὕμιν </l>
<l n="95">εἰσίν· —ἐπεὶ μάλα πολλὰ πάθον καὶ ἀπώλεσα οἶκον </l>
<l n="96">εὖ μάλα ναιετάοντα, κεχανδότα πολλὰ καὶ ἐσθλά. </l>
<l n="97">ὧν ὄφελον τριτάτην περ ἔχων ἐν δώμασι μοῖραν </l>
<l n="98">ναίειν, οἱ δ' ἄνδρες σόοι ἔμμεναι, οἳ τότ' ὄλοντο </l>
<l n="99">Τροίῃ ἐν εὐρείῃ, ἑκὰς Ἄργεος ἱπποβότοιο. <pb/> </l>
<l n="100">ἀλλ' ἔμπης, πάντας μὲν ὀδυρόμενος καὶ ἀχεύων, </l>
<l n="101">πολλάκις ἐν μεγάροισι καθήμενος ἡμετέροισιν </l>
<l n="102">ἄλλοτε μέν τε γόῳ φρένα τέρπομαι, ἄλλοτε δ' αὖτε </l>
<l n="103">παύομαι· αἰψηρὸς δὲ κόρος κρυεροῖο γόοιο· — </l>
<l n="104">τῶν πάντων οὐ τόσσον ὀδύρομαι, ἀχνύμενός περ, </l>
<l n="105">ὡς ἑνός, ὅς τέ μοι ὕπνον ἀπεχθαίρει καὶ ἐδωδὴν, </l>
<l n="106">μνωομένῳ, ἐπεὶ οὔ τις Ἀχαιῶν τόσσ' ἐμόγησεν, </l>
<l n="107">ὅσσ' Ὀδυσεὺς ἐμόγησε καὶ ἤρατο. τῷ δ' ἄρ' ἔμελλεν </l>
<l n="108">αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον </l>
<l n="109">κείνου, ὅπως δὴ δηρὸν ἀποίχεται, οὐδέ τι ἴδμεν, </l>
<l n="110">ζώει ὅ γ' ἦ τέθνηκεν. ὀδύρονται νύ που αὐτὸν </l>
<l n="111">Λαέρτης θ' ὁ γέρων καὶ ἐχέφρων Πηνελόπεια </l>
<l n="112">Τηλέμαχός θ', ὃν ἔλειπε νέον γεγαῶτ' ἐνὶ οἴκῳ." </l>
<l n="113" rend="indent(1)">ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο· </l>
<l n="114">δάκρυ δ' ἀπὸ βλεφάρων χαμάδις βάλε πατρὸς ἀκούσας, </l>
<l n="115">χλαῖναν πορφυρέην ἄντ' ὀφθαλμοῖιν ἀνασχὼν </l>
<l n="116">ἀμφοτέρῃσιν χερσί. νόησε δέ μιν Μενέλαος, </l>
<l n="117">μερμήριξε δ' ἔπειτα κατὰ φρένα καὶ κατὰ θυμόν, </l>
<l n="118">ἠέ μιν αὐτὸν πατρὸς ἐάσειε μνησθῆναι, </l>
<l n="119">ἦ πρῶτ' ἐξερέοιτο ἕκαστά τε πειρήσαιτο. </l>
<l n="120" rend="indent(1)">εἷος ὁ ταῦθ' ὥρμαινε κατὰ φρένα καὶ κατὰ θυμόν, </l>
<l n="121">ἐκ δ' Ἑλένη θαλάμοιο θυώδεος ὑψορόφοιο </l>
<l n="122">ἤλυθεν Ἀρτέμιδι χρυσηλακάτῳ ἐϊκυῖα. </l>
<l n="123">τῇ δ' ἄρ' ἅμ' Ἀδρήστη κλισίην εὔτυκτον ἔθηκεν, </l>
<l n="124">Ἀλκίππη δὲ τάπητα φέρεν μαλακοῦ ἐρίοιο, </l>
<l n="125">Φυλὼ δ' ἀργύρεον τάλαρον φέρε, τόν οἱ ἔδωκεν </l>
<l n="126">Ἀλκάνδρη, Πολύβοιο δάμαρ, ὃς ἔναι' ἐνὶ Θήβῃς </l>
<l n="127">Αἰγυπτίῃσ', ὅθι πλεῖστα δόμοισ' ἐν κτήματα κεῖται· <pb/> </l>
<l n="128">ὃς Μενελάῳ δῶκε δύ' ἀργυρέας ἀσαμίνθους, </l>
<l n="129">δοιοὺς δὲ τρίποδας, δέκα δὲ χρυσοῖο τάλαντα. </l>
<l n="130">χωρὶς δ' αὖθ' Ἑλένῃ ἄλοχος πόρε κάλλιμα δῶρα· </l>
<l n="131">χρυσῆν τ' ἠλακάτην τάλαρόν θ' ὑπόκυκλον ὄπασσεν </l>
<l n="132">ἀργύρεον, χρυσῷ δ' ἐπὶ χείλεα κεκράαντο. </l>
<l n="133">τόν ῥά οἱ ἀμφίπολος Φυλὼ παρέθηκε φέρουσα </l>
<l n="134">νήματος ἀσκητοῖο βεβυσμένον· αὐτὰρ ἐπ' αὐτῷ </l>
<l n="135">ἠλακάτη τετάνυστο ἰοδνεφὲς εἶρος ἔχουσα. </l>
<l n="136">ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν. </l>
<l n="137">αὐτίκα δ' ἥ γ' ἐπέεσσι πόσιν ἐρέεινεν ἕκαστα· </l>
<l n="138" rend="indent(1)">"ἴδμεν δή, Μενέλαε διοτρεφές, οἵ τινες οἵδε </l>
<l n="139">ἀνδρῶν εὐχετόωνται ἱκανέμεν ἡμέτερον δῶ; </l>
<l n="140">ψεύσομαι ἦ ἔτυμον ἐρέω; κέλεται δέ με θυμός. </l>
<l n="141">οὐ γάρ πώ τινά φημι ἐοικότα ὧδε ἰδέσθαι </l>
<l n="142">οὔτ' ἄνδρ' οὔτε γυναῖκα, σέβας μ' ἔχει εἰσορόωσαν, </l>
<l n="143">ὡς ὅδ' Ὀδυσσῆος μεγαλήτορος υἷι ἔοικε, </l>
<l n="144">Τηλεμάχῳ, τὸν ἔλειπε νέον γεγαῶτ' ἐνὶ οἴκῳ </l>
<l n="145">κεῖνος ἀνήρ, ὅτ' ἐμεῖο κυνώπιδος εἵνεκ' Ἀχαιοὶ </l>
<l n="146">ἤλθεθ' ὑπὸ Τροίην, πόλεμον θρασὺν ὁρμαίνοντες." </l>
<l n="147" rend="indent(1)">τὴν δ' ἀπαμειβόμενος προσέφη ξανθὸς Μενέλαος· </l>
<l n="148">"οὕτω νῦν καὶ ἐγὼ νοέω, γύναι, ὡς σὺ ἐΐσκεις· </l>
<l n="149">κείνου γὰρ τοιοίδε πόδες τοιαίδε τε χεῖρες </l>
<l n="150">ὀφθαλμῶν τε βολαὶ κεφαλή τ' ἐφύπερθέ τε χαῖται. </l>
<l n="151">καὶ νῦν ἦ τοι ἐγὼ μεμνημένος ἀμφ' Ὀδυσῆϊ </l>
<l n="152">μυθεόμην, ὅσα κεῖνος ὀϊζύσας ἐμόγησεν </l>
<l n="153">ἀμφ' ἐμοί, αὐτὰρ ὁ πυκνὸν ὑπ' ὀφρύσι δάκρυον εἶβε, </l>
<l n="154">χλαῖναν πορφυρέην ἄντ' ὀφθαλμοῖιν ἀνασχών." </l>
<l n="155" rend="indent(1)">τὸν δ' αὖ Νεστορίδης Πεισίστρατος ἀντίον ηὔδα· </l>
<l n="156">"Ἀτρεΐδη Μενέλαε διοτρεφές, ὄρχαμε λαῶν, <pb/> </l>
<l n="157">κείνου μέν τοι ὅδ' υἱὸς ἐτήτυμον, ὡς ἀγορεύεις· </l>
<l n="158">ἀλλὰ σαόφρων ἐστί, νεμεσσᾶται δ' ἐνὶ θυμῷ </l>
<l n="159">ὧδ' ἐλθὼν τὸ πρῶτον ἐπεσβολίας ἀναφαίνειν </l>
<l n="160">ἄντα σέθεν, τοῦ νῶϊ θεοῦ ὣς τερπόμεθ' αὐδῇ. </l>
<l n="161">αὐτὰρ ἐμὲ προέηκε Γερήνιος ἱππότα Νέστωρ </l>
<l n="162">τῷ ἅμα πομπὸν ἕπεσθαι· ἐέλδετο γάρ σε ἰδέσθαι, </l>
<l n="163">ὄφρα οἱ ἤ τι ἔπος ὑποθήεαι ἠέ τι ἔργον. </l>
<l n="164">πολλὰ γὰρ ἄλγε' ἔχει πατρὸς πάϊς οἰχομένοιο </l>
<l n="165">ἐν μεγάροισ', ᾧ μὴ ἄλλοι ἀοσσητῆρες ἔωσιν, </l>
<l n="166">ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι </l>
<l n="167">εἴσ', οἵ κεν κατὰ δῆμον ἀλάλκοιεν κακότητα." </l>
<l n="168" rend="indent(1)">τὸν δ' ἀπαμειβόμενος προσέφη ξανθὸς Μενέλαος· </l>
<l n="169">"ὢ πόποι, ἦ μάλα δὴ φίλου ἀνέρος υἱὸς ἐμὸν δῶ </l>
<l n="170">ἵκεθ', ὃς εἵνεκ' ἐμεῖο πολέας ἐμόγησεν ἀέθλους· </l>
<l n="171">καί μιν ἔφην ἐλθόντα φιλησέμεν ἔξοχα πάντων </l>
<l n="172">Ἀργείων, εἰ νῶϊν ὑπεὶρ ἅλα νόστον ἔδωκε </l>
<l n="173">νηυσὶ θοῇσι γενέσθαι Ὀλύμπιος εὐρύοπα Ζεύς. </l>
<l n="174">καί κέ οἱ Ἄργεϊ νάσσα πόλιν καὶ δώματ' ἔτευξα, </l>
<l n="175">ἐξ Ἰθάκης ἀγαγὼν σὺν κτήμασι καὶ τέκεϊ ᾧ </l>
<l n="176">καὶ πᾶσιν λαοῖσι, μίαν πόλιν ἐξαλαπάξας, </l>
<l n="177">αἳ περιναιετάουσιν, ἀνάσσονται δ' ἐμοὶ αὐτῷ. </l>
<l n="178">καί κε θάμ' ἐνθάδ' ἐόντες ἐμισγόμεθ'· οὐδέ κεν ἥμεας </l>
<l n="179">ἄλλο διέκρινεν φιλέοντέ τε τερπομένω τε, </l>
<l n="180">πρίν γ' ὅτε δὴ θανάτοιο μέλαν νέφος ἀμφεκάλυψεν. </l>
<l n="181">ἀλλὰ τὰ μέν που μέλλεν ἀγάσσασθαι θεὸς αὐτός, </l>
<l n="182">ὃς κεῖνον δύστηνον ἀνόστιμον οἶον ἔθηκεν." </l>
<l n="183" rend="indent(1)">ὣς φάτο, τοῖσι δὲ πᾶσιν ὑφ' ἵμερον ὦρσε γόοιο. <pb/> </l>
<l n="184">κλαῖε μὲν Ἀργείη Ἑλένη, Διὸς ἐκγεγαυῖα, </l>
<l n="185">κλαῖε δὲ Τηλέμαχός τε καὶ Ἀτρεΐδης Μενέλαος, </l>
<l n="186">οὐδ' ἄρα Νέστορος υἱὸς ἀδακρύτω ἔχεν ὄσσε· </l>
<l n="187">μνήσατο γὰρ κατὰ θυμὸν ἀμύμονος Ἀντιλόχοιο, </l>
<l n="188">τόν ῥ' Ἠοῦς ἔκτεινε φαεινῆς ἀγλαὸς υἱός. </l>
<l n="189">τοῦ ὅ γ' ἐπιμνησθεὶς ἔπεα πτερόεντ' ἀγόρευεν· </l>
<l n="190" rend="indent(1)">"Ἀτρεΐδη, περὶ μέν σε βροτῶν πεπνυμένον εἶναι </l>
<l n="191">Νέστωρ φάσχ' ὁ γέρων, ὅτ' ἐπιμνησαίμεθα σεῖο </l>
<l n="192">οἷσιν ἐνὶ μεγάροισι καὶ ἀλλήλους ἐρέοιμεν· </l>
<l n="193">καὶ νῦν, εἴ τί που ἔστι, πίθοιό μοι· οὐ γὰρ ἐγώ γε </l>
<l n="194">τέρπομ' ὀδυρόμενος μεταδόρπιος, ἀλλὰ καὶ Ἠὼς </l>
<l n="195">ἔσσεται ἠριγένεια· νεμεσσῶμαί γε μὲν οὐδὲν </l>
<l n="196">κλαίειν, ὅς κε θάνῃσι βροτῶν καὶ πότμον ἐπίσπῃ. </l>
<l n="197">τοῦτό νυ καὶ γέρας οἶον ὀϊζυροῖσι βροτοῖσι, </l>
<l n="198">κείρασθαί τε κόμην βαλέειν τ' ἀπὸ δάκρυ παρειῶν. </l>
<l n="199">καὶ γὰρ ἐμὸς τέθνηκεν ἀδελφεός, οὔ τι κάκιστος </l>
<l n="200">Ἀργείων· μέλλεις δὲ σὺ ἴδμεναι· —οὐ γὰρ ἐγώ γε </l>
<l n="201">ἤντησ' οὐδὲ ἴδον· —περὶ δ' ἄλλων φασὶ γενέσθαι </l>
<l n="202">Ἀντίλοχον, περὶ μὲν θείειν ταχὺν ἠδὲ μαχητήν." </l>
<l n="203" rend="indent(1)">τὸν δ' ἀπαμειβόμενος προσέφη ξανθὸς Μενέλαος· </l>
<l n="204">"ὦ φίλ', ἐπεὶ τόσα εἶπες, ὅσ' ἂν πεπνυμένος ἀνὴρ </l>
<l n="205">εἴποι καὶ ῥέξειε, καὶ ὃς προγενέστερος εἴη· </l>
<l n="206">τοίου γὰρ καὶ πατρός, ὃ καὶ πεπνυμένα βάζεις. </l>
<l n="207">ῥεῖα δ' ἀρίγνωτος γόνος ἀνέρος, ᾧ τε Κρονίων </l>
<l n="208">ὄλβον ἐπικλώσῃ γαμέοντί τε γεινομένῳ τε, </l>
<l n="209">ὡς νῦν Νέστορι δῶκε διαμπερὲς ἤματα πάντα </l>
<l n="210">αὐτὸν μὲν λιπαρῶς γηρασκέμεν ἐν μεγάροισιν, </l>
<l n="211">υἱέας αὖ πινυτούς τε καὶ ἔγχεσιν εἶναι ἀρίστους. </l>
<l n="212">ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη, <pb/> </l>
<l n="213">δόρπου δ' ἐξαῦτις μνησώμεθα, χερσὶ δ' ἐφ' ὕδωρ </l>
<l n="214">χευάντων· μῦθοι δὲ καὶ ἠῶθέν περ ἔσονται </l>
<l n="215">Τηλεμάχῳ καὶ ἐμοὶ διαειπέμεν ἀλλήλοισιν." </l>
<l n="216" rend="indent(1)">ὣς ἔφατ', Ἀσφαλίων δ' ἄρ' ὕδωρ ἐπὶ χεῖρας ἔχευεν, </l>
<l n="217">ὀτρηρὸς θεράπων Μενελάου κυδαλίμοιο. </l>
<l n="218">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="219" rend="indent(1)">ἔνθ' αὖτ' ἄλλ' ἐνόησ' Ἑλένη Διὸς ἐκγεγαυῖα· </l>
<l n="220">αὐτίκ' ἄρ' εἰς οἶνον βάλε φάρμακον, ἔνθεν ἔπινον, </l>
<l n="221">νηπενθές τ' ἄχολόν τε, κακῶν ἐπίληθον ἁπάντων. </l>
<l n="222">ὃς τὸ καταβρόξειεν, ἐπὴν κρητῆρι μιγείη, </l>
<l n="223">οὔ κεν ἐφημέριός γε βάλοι κατὰ δάκρυ παρειῶν, </l>
<l n="224">οὐδ' εἴ οἱ κατατεθναίη μήτηρ τε πατήρ τε, </l>
<l n="225">οὐδ' εἴ οἱ προπάροιθεν ἀδελφεὸν ἢ φίλον υἱὸν </l>
<l n="226">χαλκῷ δηϊόῳεν, ὁ δ' ὀφθαλμοῖσιν ὁρῷτο. </l>
<l n="227">τοῖα Διὸς θυγάτηρ ἔχε φάρμακα μητιόεντα, </l>
<l n="228">ἐσθλά, τά οἱ Πολύδαμνα πόρεν, Θῶνος παράκοιτις, </l>
<l n="229">Αἰγυπτίη, τῇ πλεῖστα φέρει ζείδωρος ἄρουρα </l>
<l n="230">φάρμακα, πολλὰ μὲν ἐσθλὰ μεμιγμένα, πολλὰ δὲ λυγρά, </l>
<l n="231">ἰητρὸς δὲ ἕκαστος ἐπιστάμενος περὶ πάντων </l>
<l n="232">ἀνθρώπων· ἦ γὰρ Παιήονός εἰσι γενέθλης. </l>
<l n="233">αὐτὰρ ἐπεί ῥ' ἐνέηκε κέλευσέ τε οἰνοχοῆσαι, </l>
<l n="234">ἐξαῦτις μύθοισιν ἀμειβομένη προσέειπεν· </l>
<l n="235" rend="indent(1)">"Ἀτρεΐδη Μενέλαε διοτρεφὲς ἠδὲ καὶ οἵδε </l>
<l n="236">ἀνδρῶν ἐσθλῶν παῖδες, ἀτὰρ θεὸς ἄλλοτε ἄλλῳ <pb/> </l>
<l n="237">Ζεὺς ἀγαθόν τε κακόν τε διδοῖ· δύναται γὰρ ἅπαντα· — </l>
<l n="238">ἦ τοι νῦν δαίνυσθε καθήμενοι ἐν μεγάροισι </l>
<l n="239">καὶ μύθοις τέρπεσθε· ἐοικότα γὰρ καταλέξω. </l>
<l n="240">πάντα μὲν οὐκ ἂν ἐγὼ μυθήσομαι οὐδ' ὀνομήνω, </l>
<l n="241">ὅσσοι Ὀδυσσῆος ταλασίφρονός εἰσιν ἄεθλοι· </l>
<l n="242">ἀλλ' οἷον τόδ' ἔρεξε καὶ ἔτλη καρτερὸς ἀνὴρ </l>
<l n="243">δήμῳ ἔνι Τρώων, ὅθι πάσχετε πήματ' Ἀχαιοί. </l>
<l n="244">αὐτόν μιν πληγῇσιν ἀεικελίῃσι δαμάσσας, </l>
<l n="245">σπεῖρα κάκ' ἀμφ' ὤμοισι βαλών, οἰκῆϊ ἐοικώς, </l>
<l n="246">ἀνδρῶν δυσμενέων κατέδυ πόλιν εὐρυάγυιαν. </l>
<l n="247">ἄλλῳ δ' αὐτὸν φωτὶ κατακρύπτων ἤϊσκε </l>
<l n="248">Δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν· </l>
<l n="249">τῷ ἴκελος κατέδυ Τρώων πόλιν, οἱ δ' ἀβάκησαν </l>
<l n="250">πάντες· ἐγὼ δέ μιν οἴη ἀνέγνων τοῖον ἐόντα, </l>
<l n="251">καί μιν ἀνειρώτευν· ὁ δὲ κερδοσύνῃ ἀλέεινεν. </l>
<l n="252">ἀλλ' ὅτε δή μιν ἐγὼ λόεον καὶ χρῖον ἐλαίῳ, </l>
<l n="253">ἀμφὶ δὲ εἵματα ἕσσα καὶ ὤμοσα καρτερὸν ὅρκον, </l>
<l n="254">μή με πρὶν Ὀδυσῆα μετὰ Τρώεσσ' ἀναφῆναι, </l>
<l n="255">πρίν γε τὸν ἐς νῆάς τε θοὰς κλισίας τ' ἀφικέσθαι, </l>
<l n="256">καὶ τότε δή μοι πάντα νόον κατέλεξεν Ἀχαιῶν. </l>
<l n="257">πολλοὺς δὲ Τρώων κτείνας ταναήκεϊ χαλκῷ </l>
<l n="258">ἦλθε μετ' Ἀργείους, κατὰ δὲ φρόνιν ἤγαγε πολλήν. </l>
<l n="259">ἔνθ' ἄλλαι Τρῳαὶ λίγ' ἐκώκυον· αὐτὰρ ἐμὸν κῆρ </l>
<l n="260">χαῖρ', ἐπεὶ ἤδη μοι κραδίη τέτραπτο νεέσθαι </l>
<l n="261">ἂψ οἶκόνδ', ἄτην δὲ μετέστενον, ἣν Ἀφροδίτη </l>
<l n="262">δῶχ', ὅτε μ' ἤγαγε κεῖσε φίλης ἀπὸ πατρίδος αἴης, <pb/> </l>
<l n="263">παῖδά τ' ἐμὴν νοσφισσαμένην θάλαμόν τε πόσιν τε </l>
<l n="264">οὔ τευ δευόμενον, οὔτ' ἂρ φρένας οὔτε τι εἶδος." </l>
<l n="265" rend="indent(1)">τὴν δ' ἀπαμειβόμενος προσέφη ξανθὸς Μενέλαος· </l>
<l n="266">"ναὶ δὴ ταῦτά γε πάντα, γύναι, κατὰ μοῖραν ἔειπες. </l>
<l n="267">ἤδη μὲν πολέων ἐδάην βουλήν τε νόον τε </l>
<l n="268">ἀνδρῶν ἡρώων, πολλὴν δ' ἐπελήλυθα γαῖαν· </l>
<l n="269">ἀλλ' οὔ πω τοιοῦτον ἐγὼν ἴδον ὀφθαλμοῖσιν </l>
<l n="270">οἷον Ὀδυσσῆος ταλασίφρονος ἔσκε φίλον κῆρ. </l>
<l n="271">οἷον καὶ τόδ' ἔρεξε καὶ ἔτλη καρτερὸς ἀνὴρ </l>
<l n="272">ἵππῳ ἔνι ξεστῷ, ἵν' ἐνήμεθα πάντες ἄριστοι </l>
<l n="273">Ἀργείων, Τρώεσσι φόνον καὶ κῆρα φέροντες. </l>
<l n="274">ἦλθες ἔπειτα σὺ κεῖσε· κελευσέμεναι δέ σ' ἔμελλε </l>
<l n="275">δαίμων, ὃς Τρώεσσιν ἐβούλετο κῦδος ὀρέξαι· </l>
<l n="276">καί τοι Δηΐφοβος θεοείκελος ἕσπετ' ἰούσῃ. </l>
<l n="277">τρὶς δὲ περίστειξας κοῖλον λόχον ἀμφαφόωσα, </l>
<l n="278">ἐκ δ' ὀνομακλήδην Δαναῶν ὀνόμαζες ἀρίστους, </l>
<l n="279">πάντων Ἀργείων φωνὴν ἴσκουσ' ἀλόχοισιν· </l>
<l n="280">αὐτὰρ ἐγὼ καὶ Τυδεΐδης καὶ δῖος Ὀδυσσεὺς </l>
<l n="281">ἥμενοι ἐν μέσσοισιν ἀκούσαμεν, ὡς ἐβόησας. </l>
<l n="282">νῶϊ μὲν ἀμφοτέρω μενεήναμεν ὁρμηθέντες </l>
<l n="283">ἢ ἐξελθέμεναι ἢ ἔνδοθεν αἶψ' ὑπακοῦσαι· </l>
<l n="284">ἀλλ' Ὀδυσεὺς κατέρυκε καὶ ἔσχεθεν ἱεμένω περ. </l>
<l n="285">ἔνθ' ἄλλοι μὲν πάντες ἀκὴν ἔσαν υἷες Ἀχαιῶν, </l>
<l n="286">Ἄντικλος δὲ σέ γ' οἶος ἀμείψασθαι ἐπέεσσιν </l>
<l n="287">ἤθελεν· ἀλλ' Ὀδυσεὺς ἐπὶ μάστακα χερσὶ πίεζε </l>
<l n="288">νωλεμέως κρατερῇσι, σάωσε δὲ πάντας Ἀχαιούς· <pb/> </l>
<l n="289">τόφρα δ' ἔχ', ὄφρα σε νόσφιν ἀπήγαγε Παλλὰς Ἀθήνη." </l>
<l n="290" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="291">"Ἀτρεΐδη Μενέλαε διοτρεφές, ὄρχαμε λαῶν, </l>
<l n="292">ἄλγιον· οὐ γάρ οἵ τι τό γ' ἤρκεσε λυγρὸν ὄλεθρον, </l>
<l n="293">οὐδ' εἴ οἱ κραδίη γε σιδηρέη ἔνδοθεν ἦεν. </l>
<l n="294">ἀλλ' ἄγετ' εἰς εὐνὴν τράπεθ' ἥμεας, ὄφρα καὶ ἤδη </l>
<l n="295">ὕπνῳ ὕπο γλυκερῷ ταρπώμεθα κοιμηθέντες." </l>
<l n="296" rend="indent(1)">ὣς ἔφατ', Ἀργείη δ' Ἑλένη δμῳῇσι κέλευσε </l>
<l n="297">δέμνι' ὑπ' αἰθούσῃ θέμεναι καὶ ῥήγεα καλὰ </l>
<l n="298">πορφύρε' ἐμβαλέειν, στορέσαι τ' ἐφύπερθε τάπητας </l>
<l n="299">χλαίνας τ' ἐνθέμεναι οὔλας καθύπερθεν ἕσασθαι. </l>
<l n="300">αἱ δ' ἴσαν ἐκ μεγάροιο δάος μετὰ χερσὶν ἔχουσαι, </l>
<l n="301">δέμνια δ' ἐστόρεσαν· ἐκ δὲ ξείνους ἄγε κῆρυξ. </l>
<l n="302">οἱ μὲν ἄρ' ἐν προδόμῳ δόμου αὐτόθι κοιμήσαντο, </l>
<l n="303">Τηλέμαχός θ' ἥρως καὶ Νέστορος ἀγλαὸς υἱός· </l>
<l n="304">Ἀτρεΐδης δὲ καθεῦδε μυχῷ δόμου ὑψηλοῖο, </l>
<l n="305">πὰρ δ' Ἑλένη τανύπεπλος ἐλέξατο, δῖα γυναικῶν. </l>
<l n="306" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="307">ὤρνυτ' ἄρ' ἐξ εὐνῆφι βοὴν ἀγαθὸς Μενέλαος </l>
<l n="308">εἵματα ἑσσάμενος, περὶ δὲ ξίφος ὀξὺ θέτ' ὤμῳ, </l>
<l n="309">ποσσὶ δ' ὑπὸ λιπαροῖσιν ἐδήσατο καλὰ πέδιλα, </l>
<l n="310">βῆ δ' ἴμεν ἐκ θαλάμοιο θεῷ ἐναλίγκιος ἄντην, </l>
<l n="311">Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζε· </l>
<l n="312" rend="indent(1)">"τίπτε δέ σε χρειὼ δεῦρ' ἤγαγε, Τηλέμαχ' ἥρως, </l>
<l n="313">ἐς Λακεδαίμονα δῖαν ἐπ' εὐρέα νῶτα θαλάσσης; </l>
<l n="314">δήμιον ἦ ἴδιον; τόδε μοι νημερτὲς ἐνίσπες." </l>
<l n="315" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="316">"Ἀτρεΐδη Μενέλαε διοτρεφές, ὄρχαμε λαῶν, <pb/> </l>
<l n="317">ἤλυθον εἴ τινά μοι κληηδόνα πατρὸς ἐνίσποις. </l>
<l n="318">ἐσθίεταί μοι οἶκος, ὄλωλε δὲ πίονα ἔργα, </l>
<l n="319">δυσμενέων δ' ἀνδρῶν πλεῖος δόμος, οἵ τέ μοι αἰεὶ </l>
<l n="320">μῆλ' ἁδινὰ σφάζουσι καὶ εἰλίποδας ἕλικας βοῦς, </l>
<l n="321">μητρὸς ἐμῆς μνηστῆρες ὑπέρβιον ὕβριν ἔχοντες. </l>
<l n="322">τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα </l>
<l n="323">κείνου λυγρὸν ὄλεθρον ἐνισπεῖν, εἴ που ὄπωπας </l>
<l n="324">ὀφθαλμοῖσι τεοῖσιν ἢ ἄλλου μῦθον ἄκουσας </l>
<l n="325">πλαζομένου· περὶ γάρ μιν ὀϊζυρὸν τέκε μήτηρ. </l>
<l n="326">μηδέ τί μ' αἰδόμενος μειλίσσεο μηδ' ἐλεαίρων, </l>
<l n="327">ἀλλ' εὖ μοι κατάλεξον, ὅπως ἤντησας ὀπωπῆς. </l>
<l n="328">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς, </l>
<l n="329">ἢ ἔπος ἠέ τι ἔργον ὑποστὰς ἐξετέλεσσε </l>
<l n="330">δήμῳ ἔνι Τρώων, ὅθι πάσχετε πήματ' Ἀχαιοί· </l>
<l n="331">τῶν νῦν μοι μνῆσαι, καί μοι νημερτὲς ἐνίσπες." </l>
<l n="332" rend="indent(1)">τὸν δὲ μέγ' ὀχθήσας προσέφη ξανθὸς Μενέλαος· </l>
<l n="333">"ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ </l>
<l n="334">ἤθελον εὐνηθῆναι ἀνάλκιδες αὐτοὶ ἐόντες. </l>
<l n="335">ὡς δ' ὁπότ' ἐν ξυλόχῳ ἔλαφος κρατεροῖο λέοντος </l>
<l n="336">νεβροὺς κοιμήσασα νεηγενέας γαλαθηνοὺς </l>
<l n="337">κνημοὺς ἐξερέῃσι καὶ ἄγκεα ποιήεντα </l>
<l n="338">βοσκομένη, ὁ δ' ἔπειτα ἑὴν εἰσήλυθεν εὐνήν, </l>
<l n="339">ἀμφοτέροισι δὲ τοῖσιν ἀεικέα πότμον ἐφῆκεν, </l>
<l n="340">ὣς Ὀδυσεὺς κείνοισιν ἀεικέα πότμον ἐφήσει. </l>
<l n="341">αἲ γάρ, Ζεῦ τε πάτερ καὶ Ἀθηναίη καὶ Ἄπολλον, </l>
<l n="342">τοῖος ἐὼν οἷός ποτ' ἐϋκτιμένῃ ἐνὶ Λέσβῳ </l>
<l n="343">ἐξ ἔριδος Φιλομηλεΐδῃ ἐπάλαισεν ἀναστάς, </l>
<l n="344">κὰδ δ' ἔβαλε κρατερῶς, κεχάροντο δὲ πάντες Ἀχαιοί, <pb/> </l>
<l n="345">τοῖος ἐὼν μνηστῆρσιν ὁμιλήσειεν Ὀδυσσεύς· </l>
<l n="346">πάντες κ' ὠκύμοροί τε γενοίατο πικρόγαμοί τε. </l>
<l n="347">ταῦτα δ', ἅ μ' εἰρωτᾷς καὶ λίσσεαι, οὐκ ἂν ἐγώ γε </l>
<l n="348">ἄλλα παρὲξ εἴποιμι παρακλιδὸν οὐδ' ἀπατήσω· </l>
<l n="349">ἀλλὰ τὰ μέν μοι ἔειπε γέρων ἅλιος νημερτής, </l>
<l n="350">τῶν οὐδέν τοι ἐγὼ κρύψω ἔπος οὐδ' ἐπικεύσω. </l>
<l n="351" rend="indent(1)">Αἰγύπτῳ μ' ἔτι δεῦρο θεοὶ μεμαῶτα νέεσθαι </l>
<l n="352">ἔσχον, ἐπεὶ οὔ σφιν ἔρεξα τεληέσσας ἑκατόμβας· </l>
<l n="353">οἱ δ' αἰεὶ βούλοντο θεοὶ μεμνῆσθαι ἐφετμέων. </l>
<l n="354">νῆσος ἔπειτά τις ἔστι πολυκλύστῳ ἐνὶ πόντῳ </l>
<l n="355">Αἰγύπτου προπάροιθε, Φάρον δέ ἑ κικλήσκουσι, </l>
<l n="356">τόσσον ἄνευθ', ὅσσον τε πανημερίη γλαφυρὴ νηῦς </l>
<l n="357">ἤνυσεν, ᾗ λιγὺς οὖρος ἐπιπνείῃσιν ὄπισθεν. </l>
<l n="358">ἐν δὲ λιμὴν εὔορμος, ὅθεν τ' ἀπὸ νῆας ἐΐσας </l>
<l n="359">ἐς πόντον βάλλουσιν, ἀφυσσάμενοι μέλαν ὕδωρ. </l>
<l n="360">ἔνθα μ' ἐείκοσιν ἤματ' ἔχον θεοί, οὐδέ ποτ' οὖροι </l>
<l n="361">πνείοντες φαίνονθ' ἁλιαέες, οἵ ῥά τε νηῶν </l>
<l n="362">πομπῆες γίνονται ἐπ' εὐρέα νῶτα θαλάσσης. </l>
<l n="363">καί νύ κεν ἤϊα πάντα κατέφθιτο καὶ μένε' ἀνδρῶν, </l>
<l n="364">εἰ μή τίς με θεῶν ὀλοφύρατο καί μ' ἐλέησε, </l>
<l n="365">Πρωτέος ἰφθίμου θυγάτηρ ἁλίοιο γέροντος, </l>
<l n="366">Εἰδοθέη· τῇ γάρ ῥα μάλιστά γε θυμὸν ὄρινα· </l>
<l n="367">ἥ μ' οἴῳ ἔρροντι συνήντετο νόσφιν ἑταίρων· </l>
<l n="368">αἰεὶ γὰρ περὶ νῆσον ἀλώμενοι ἰχθυάασκον </l>
<l n="369">γναμπτοῖσ' ἀγκίστροισιν, ἔτειρε δὲ γαστέρα λιμός. </l>
<l n="370">ἡ δέ μευ ἄγχι στᾶσα ἔπος φάτο φώνησέν τε· </l>
<l n="371">νήπιός εἰς, ὦ ξεῖνε, λίην τόσον ἠδὲ χαλίφρων, </l>
<l n="372">ἦε ἑκὼν μεθιεῖς καὶ τέρπεαι ἄλγεα πάσχων; <pb/> </l>
<l n="373">ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ </l>
<l n="374">εὑρέμεναι δύνασαι, μινύθει δέ τοι ἦτορ ἑταίρων. </l>
<l n="375">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="376">ἐκ μέν τοι ἐρέω, ἥ τις σύ πέρ ἐσσι θεάων, </l>
<l n="377">ὡς ἐγὼ οὔ τι ἑκὼν κατερύκομαι, ἀλλά νυ μέλλω </l>
<l n="378">ἀθανάτους ἀλιτέσθαι, οἳ οὐρανὸν εὐρὺν ἔχουσιν. </l>
<l n="379">ἀλλὰ σύ πέρ μοι εἰπέ, θεοὶ δέ τε πάντα ἴσασιν, </l>
<l n="380">ὅς τίς μ' ἀθανάτων πεδάᾳ καὶ ἔδησε κελεύθου, </l>
<l n="381">νόστον θ', ὡς ἐπὶ πόντον ἐλεύσομαι ἰχθυόεντα. </l>
<l n="382">ὣς ἐφάμην, ἡ δ' αὐτίκ' ἀμείβετο δῖα θεάων· </l>
<l n="383">τοιγὰρ ἐγώ τοι, ξεῖνε, μάλ' ἀτρεκέως ἀγορεύσω. </l>
<l n="384">πωλεῖταί τις δεῦρο γέρων ἅλιος νημερτής, </l>
<l n="385">ἀθάνατος, Πρωτεὺς Αἰγύπτιος, ὅς τε θαλάσσης </l>
<l n="386">πάσης βένθεα οἶδε, Ποσειδάωνος ὑποδμώς· </l>
<l n="387">τὸν δέ τ' ἐμόν φασιν πατέρ' ἔμμεναι ἠδὲ τεκέσθαι. </l>
<l n="388">τόν γ' εἴ πως σὺ δύναιο λοχησάμενος λελαβέσθαι, </l>
<l n="389">ὅς κέν τοι εἴπῃσιν ὁδὸν καὶ μέτρα κελεύθου </l>
<l n="390">νόστον θ', ὡς ἐπὶ πόντον ἐλεύσεαι ἰχθυόεντα. </l>
<l n="391">καὶ δέ κέ τοι εἴπῃσι, διοτρεφές, αἴ κ' ἐθέλῃσθα, </l>
<l n="392">ὅττι τοι ἐν μεγάροισι κακόν τ' ἀγαθόν τε τέτυκται </l>
<l n="393">οἰχομένοιο σέθεν δολιχὴν ὁδὸν ἀργαλέην τε. </l>
<l n="394">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="395">αὐτὴ νῦν φράζευ σὺ λόχον θείοιο γέροντος, </l>
<l n="396">μή πώς με προϊδὼν ἠὲ προδαεὶς ἀλέηται· </l>
<l n="397">ἀργαλέος γάρ τ' ἐστὶ θεὸς βροτῷ ἀνδρὶ δαμῆναι. </l>
<l n="398">ὣς ἐφάμην, ἡ δ' αὐτίκ' ἀμείβετο δῖα θεάων· </l>
<l n="399">[τοιγὰρ ἐγώ τοι ταῦτα μάλ' ἀτρεκέως ἀγορεύσω.] </l>
<l n="400">ἦμος δ' ἠέλιος μέσον οὐρανὸν ἀμφιβεβήκῃ, <pb/> </l>
<l n="401">τῆμος ἄρ' ἐξ ἁλὸς εἶσι γέρων ἅλιος νημερτὴς </l>
<l n="402">πνοιῇ ὕπο ζεφύροιο, μελαίνῃ φρικὶ καλυφθείς, </l>
<l n="403">ἐκ δ' ἐλθὼν κοιμᾶται ὑπὸ σπέεσι γλαφυροῖσιν· </l>
<l n="404">ἀμφὶ δέ μιν φῶκαι νέποδες καλῆς ἁλοσύδνης </l>
<l n="405">ἁθρόαι εὕδουσιν, πολιῆς ἁλὸς ἐξαναδῦσαι, </l>
<l n="406">πικρὸν ἀποπνείουσαι ἁλὸς πολυβενθέος ὀδμήν. </l>
<l n="407">ἔνθα σ' ἐγὼν ἀγαγοῦσα ἅμ' ἠόϊ φαινομένηφιν </l>
<l n="408">εὐνάσω ἑξείης· σὺ δ' ἐῢ κρίνασθαι ἑταίρους </l>
<l n="409">τρεῖς, οἵ τοι παρὰ νηυσὶν ἐϋσσέλμοισιν ἄριστοι. </l>
<l n="410">πάντα δέ τοι ἐρέω ὀλοφώϊα τοῖο γέροντος. </l>
<l n="411">φώκας μέν τοι πρῶτον ἀριθμήσει καὶ ἔπεισιν· </l>
<l n="412">αὐτὰρ ἐπὴν πάσας πεμπάσσεται ἠδὲ ἴδηται, </l>
<l n="413">λέξεται ἐν μέσσῃσι, νομεὺς ὣς πώεσι μήλων. </l>
<l n="414">τὸν μὲν ἐπὴν δὴ πρῶτα κατευνηθέντα ἴδησθε, </l>
<l n="415">καὶ τότ' ἔπειθ' ὕμιν μελέτω κάρτος τε βίη τε, </l>
<l n="416">αὖθι δ' ἔχειν μεμαῶτα, καὶ ἐσσύμενόν περ ἀλύξαι. </l>
<l n="417">πάντα δὲ γινόμενος πειρήσεται, ὅσσ' ἐπὶ γαῖαν </l>
<l n="418">ἑρπετὰ γίνονται καὶ ὕδωρ καὶ θεσπιδαὲς πῦρ· </l>
<l n="419">ὑμεῖς δ' ἀστεμφέως ἐχέμεν μᾶλλόν τε πιέζειν. </l>
<l n="420">ἀλλ' ὅτε κεν δή σ' αὐτὸς ἀνείρηται ἐπέεσσι, </l>
<l n="421">τοῖος ἐών, οἷόν κε κατευνηθέντα ἴδηαι, </l>
<l n="422">καὶ τότε δὴ σχέσθαι τε βίης λῦσαί τε γέροντα, </l>
<l n="423">ἥρως, εἴρεσθαι δέ, θεῶν ὅς τίς σε χαλέπτει, </l>
<l n="424">νόστον θ', ὡς ἐπὶ πόντον ἐλεύσεαι ἰχθυόεντα. </l>
<l n="425">ὣς εἰποῦσ' ὑπὸ πόντον ἐδύσετο κυμαίνοντα· </l>
<l n="426">αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν, </l>
<l n="427">ἤϊα· πολλὰ δέ μοι κραδίη πόρφυρε κιόντι. </l>
<l n="428">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν, <pb/> </l>
<l n="429">δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ, </l>
<l n="430">δὴ τότε κοιμήθημεν ἐπὶ ῥηγμῖνι θαλάσσης. </l>
<l n="431">ἦμος δ' ἠριγένεια φάνη ῥοδοδάκτυλος Ἠώς, </l>
<l n="432">καὶ τότε δὴ παρὰ θῖνα θαλάσσης εὐρυπόροιο </l>
<l n="433">ἤϊα, πολλὰ θεοὺς γουνούμενος· αὐτὰρ ἑταίρους </l>
<l n="434">τρεῖς ἄγον, οἷσι μάλιστα πεποίθεα πᾶσαν ἐπ' ἰθύν. </l>
<l n="435">τόφρα δ' ἄρ' ἥ γ' ὑποδῦσα θαλάσσης εὐρέα κόλπον </l>
<l n="436">τέσσαρα φωκάων ἐκ πόντου δέρματ' ἔνεικε· — </l>
<l n="437">πάντα δ' ἔσαν νεόδαρτα· —δόλον δ' ἐπεμήδετο πατρί. </l>
<l n="438">εὐνὰς δ' ἐν ψαμάθοισι διαγλάψασ' ἁλίῃσιν </l>
<l n="439">ἧστο μένουσ'· ἡμεῖς δὲ μάλα σχεδὸν ἤλθομεν αὐτῆς· </l>
<l n="440">ἑξείης δ' εὔνησε, βάλεν δ' ἐπὶ δέρμα ἑκάστῳ. </l>
<l n="441">ἔνθα κεν αἰνότατος λόχος ἔπλετο· τεῖρε γὰρ αἰνῶς </l>
<l n="442">φωκάων ἁλιοτρεφέων ὀλοώτατος ὀδμή· </l>
<l n="443">τίς γάρ κ' εἰναλίῳ παρὰ κήτεϊ κοιμηθείη; </l>
<l n="444">ἀλλ' αὐτὴ ἐσάωσε καὶ ἐφράσατο μέγ' ὄνειαρ· </l>
<l n="445">ἀμβροσίην ὑπὸ ῥῖνα ἑκάστῳ θῆκε φέρουσα </l>
<l n="446">ἡδὺ μάλα πνείουσαν, ὄλεσσε δὲ κήτεος ὀδμήν. </l>
<l n="447">πᾶσαν δ' ἠοίην μένομεν τετληότι θυμῷ· </l>
<l n="448">φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα </l>
<l n="449">ἑξῆς εὐνάζοντο παρὰ ῥηγμῖνι θαλάσσης· </l>
<l n="450">ἔνδιος δ' ὁ γέρων ἦλθ' ἐξ ἁλός, εὗρε δὲ φώκας </l>
<l n="451">ζατρεφέας, πάσας δ' ἄρ' ἐπῴχετο, λέκτο δ' ἀριθμόν. </l>
<l n="452">ἐν δ' ἡμέας πρώτους λέγε κήτεσιν, οὐδέ τι θυμῷ </l>
<l n="453">ὠΐσθη δόλον εἶναι· ἔπειτα δὲ λέκτο καὶ αὐτός. </l>
<l n="454">ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας </l>
<l n="455">βάλλομεν· οὐδ' ὁ γέρων δολίης ἐπελήθετο τέχνης, </l>
<l n="456">ἀλλ' ἦ τοι πρώτιστα λέων γένετ' ἠϋγένειος, </l>
<l n="457">αὐτὰρ ἔπειτα δράκων καὶ πάρδαλις ἠδὲ μέγας σῦς· <pb/> </l>
<l n="458">[γίνετο δ' ὑγρὸν ὕδωρ καὶ δένδρεον ὑψιπέτηλον.] </l>
<l n="459">ἡμεῖς δ' ἀστεμφέως ἔχομεν τετληότι θυμῷ. </l>
<l n="460">ἀλλ' ὅτε δή ῥ' ἀνίαζ' ὁ γέρων ὀλοφώϊα εἰδώς, </l>
<l n="461">καὶ τότε δή μ' ἐπέεσσιν ἀνειρόμενος προσέειπε· </l>
<l n="462">τίς νύ τοι, Ἀτρέος υἱέ, θεῶν συμφράσσατο βουλάς, </l>
<l n="463">ὄφρα μ' ἕλοις ἀέκοντα λοχησάμενος; τέο σε χρή; </l>
<l n="464">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="465">οἶσθα, γέρον· τί με ταῦτα παρατροπέων ἐρεείνεις; </l>
<l n="466">ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ </l>
<l n="467">εὑρέμεναι δύναμαι, μινύθει δέ μοι ἔνδοθεν ἦτορ. </l>
<l n="468">ἀλλὰ σύ πέρ μοι εἰπέ, θεοὶ δέ τε πάντα ἴσασιν, </l>
<l n="469">ὅς τίς μ' ἀθανάτων πεδάᾳ καὶ ἔδησε κελεύθου, </l>
<l n="470">νόστον θ', ὡς ἐπὶ πόντον ἐλεύσομαι ἰχθυόεντα. </l>
<l n="471">ὣς ἐφάμην, ὁ δέ μ' αὐτίκ' ἀμειβόμενος προσέειπεν· </l>
<l n="472">ἀλλὰ μάλ' ὤφελλες Διί τ' ἄλλοισίν τε θεοῖσι </l>
<l n="473">ῥέξας ἱερὰ κάλ' ἀναβαινέμεν, ὄφρα τάχιστα </l>
<l n="474">σὴν ἐς πατρίδ' ἵκοιο πλέων ἐπὶ οἴνοπα πόντον. </l>
<l n="475">οὐ γάρ τοι πρὶν μοῖρα φίλους τ' ἰδέειν καὶ ἱκέσθαι </l>
<l n="476">οἶκον ἐϋκτίμενον καὶ σὴν ἐς πατρίδα γαῖαν, </l>
<l n="477">πρίν γ' ὅτ' ἂν Αἰγύπτοιο, διιπετέος ποταμοῖο, </l>
<l n="478">αὖτις ὕδωρ ἔλθῃς ῥέξῃς θ' ἱερὰς ἑκατόμβας </l>
<l n="479">ἀθανάτοισι θεοῖσι, τοὶ οὐρανὸν εὐρὺν ἔχουσι· </l>
<l n="480">καὶ τότε τοι δώσουσιν ὁδὸν θεοί, ἣν σὺ μενοινᾷς. </l>
<l n="481">ὣς ἔφατ', αὐτὰρ ἐμοί γε κατεκλάσθη φίλον ἦτορ, </l>
<l n="482">οὕνεκά μ' αὖτις ἄνωγεν ἐπ' ἠεροειδέα πόντον </l>
<l n="483">Αἴγυπτόνδ' ἰέναι, δολιχὴν ὁδὸν ἀργαλέην τε. </l>
<l n="484">ἀλλὰ καὶ ὧς μύθοισιν ἀμειβόμενος προσέειπον· <pb/> </l>
<l n="485">ταῦτα μὲν οὕτω δὴ τελέω, γέρον, ὡς σὺ κελεύεις. </l>
<l n="486">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="487">ἢ πάντες σὺν νηυσὶν ἀπήμονες ἦλθον Ἀχαιοί, </l>
<l n="488">οὓς Νέστωρ καὶ ἐγὼ λίπομεν Τροίηθεν ἰόντες, </l>
<l n="489">ἦέ τις ὤλετ' ὀλέθρῳ ἀδευκέϊ ἧς ἐπὶ νηὸς </l>
<l n="490">ἠὲ φίλων ἐν χερσίν, ἐπεὶ πόλεμον τολύπευσεν. </l>
<l n="491">ὣς ἐφάμην, ὁ δέ μ' αὐτίκ' ἀμειβόμενος προσέειπεν· </l>
<l n="492">Ἀτρεΐδη, τί με ταῦτα διείρεαι; οὐδέ τί σε χρὴ </l>
<l n="493">ἴδμεναι, οὐδὲ δαῆναι ἐμὸν νόον· οὐδέ σέ φημι </l>
<l n="494">δὴν ἄκλαυτον ἔσεσθαι, ἐπεί κ' ἐῢ πάντα πύθηαι. </l>
<l n="495">πολλοὶ μὲν γὰρ τῶν γε δάμεν, πολλοὶ δὲ λίποντο· </l>
<l n="496">ἀρχοὶ δ' αὖ δύο μοῦνοι Ἀχαιῶν χαλκοχιτώνων </l>
<l n="497">ἐν νόστῳ ἀπόλοντο· μάχῃ δέ τε καὶ σὺ παρῆσθα. </l>
<l n="498">εἷς δ' ἔτι που ζωὸς κατερύκεται εὐρέϊ πόντῳ. </l>
<l n="499">Αἴας μὲν μετὰ νηυσὶ δάμη δολιχηρέτμοισι· </l>
<l n="500">Γυρῇσίν μιν πρῶτα Ποσειδάων ἐπέλασσε </l>
<l n="501">πέτρῃσιν μεγάλῃσι καὶ ἐξεσάωσε θαλάσσης· </l>
<l n="502">καί νύ κεν ἔκφυγε κῆρα, καὶ ἐχθόμενός περ Ἀθήνῃ, </l>
<l n="503">εἰ μὴ ὑπερφίαλον ἔπος ἔκβαλε καὶ μέγ' ἀάσθη· </l>
<l n="504">φῆ ῥ' ἀέκητι θεῶν φυγέειν μέγα λαῖτμα θαλάσσης. </l>
<l n="505">τοῦ δὲ Ποσειδάων μεγάλ' ἔκλυεν αὐδήσαντος· </l>
<l n="506">αὐτίκ' ἔπειτα τρίαιναν ἑλὼν χερσὶ στιβαρῇσιν </l>
<l n="507">ἤλασε Γυραίην πέτρην, ἀπὸ δ' ἔσχισεν αὐτήν· </l>
<l n="508">καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ, </l>
<l n="509">τῷ ῥ' Αἴας τὸ πρῶτον ἐφεζόμενος μέγ' ἀάσθη· </l>
<l n="510">τὸν δ' ἐφόρει κατὰ πόντον ἀπείρονα κυμαίνοντα. </l>
<l n="511">[ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.] <pb/> </l>
<l n="512">σὸς δέ που ἔκφυγε κῆρας ἀδελφεὸς ἠδ' ὑπάλυξεν </l>
<l n="513">ἐν νηυσὶ γλαφυρῇσι· σάωσε δὲ πότνια Ἥρη. </l>
<l n="514">ἀλλ' ὅτε δὴ τάχ' ἔμελλε Μαλειάων ὄρος αἰπὺ </l>
<l n="515">ἵξεσθαι, τότε δή μιν ἀναρπάξασα θύελλα </l>
<l n="516">πόντον ἐπ' ἰχθυόεντα φέρεν βαρέα στενάχοντα, </l>
<l n="517">ἀγροῦ ἐπ' ἐσχατιήν, ὅθι δώματα ναῖε Θυέστης </l>
<l n="518">τὸ πρίν, ἀτὰρ τότ' ἔναιε Θυεστιάδης Αἴγισθος. </l>
<l n="519">ἀλλ' ὅτε δὴ καὶ κεῖθεν ἐφαίνετο νόστος ἀπήμων, </l>
<l n="520">ἂψ δὲ θεοὶ οὖρον στρέψαν, καὶ οἴκαδ' ἵκοντο, </l>
<l n="521">ἦ τοι ὁ μὲν χαίρων ἐπεβήσετο πατρίδος αἴης, </l>
<l n="522">καὶ κύνει ἁπτόμενος ἣν πατρίδα· πολλὰ δ' ἀπ' αὐτοῦ </l>
<l n="523">δάκρυα θερμὰ χέοντ', ἐπεὶ ἀσπασίως ἴδε γαῖαν. </l>
<l n="524">τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν </l>
<l n="525">Αἴγισθος δολόμητις ἄγων, ὑπὸ δ' ἔσχετο μισθὸν </l>
<l n="526">χρυσοῦ δοιὰ τάλαντα· φύλασσε δ' ὅ γ' εἰς ἐνιαυτόν, </l>
<l n="527">μή ἑ λάθοι παριών, μνήσαιτο δὲ θούριδος ἀλκῆς. </l>
<l n="528">βῆ δ' ἴμεν ἀγγελέων πρὸς δώματα ποιμένι λαῶν. </l>
<l n="529">αὐτίκα δ' Αἴγισθος δολίην ἐφράσσατο τέχνην· </l>
<l n="530">κρινάμενος κατὰ δῆμον ἐείκοσι φῶτας ἀρίστους </l>
<l n="531">εἷσε λόχον, ἑτέρωθι δ' ἀνώγει δαῖτα πένεσθαι· </l>
<l n="532">αὐτὰρ ὁ βῆ καλέων Ἀγαμέμνονα, ποιμένα λαῶν, </l>
<l n="533">ἵπποισιν καὶ ὄχεσφιν, ἀεικέα μερμηρίζων. </l>
<l n="534">τὸν δ' οὐκ εἰδότ' ὄλεθρον ἀνήγαγε καὶ κατέπεφνε </l>
<l n="535">δειπνίσσας, ὥς τίς τε κατέκτανε βοῦν ἐπὶ φάτνῃ. </l>
<l n="536">οὐδέ τις Ἀτρεΐδεω ἑτάρων λίπεθ', οἵ οἱ ἕποντο, </l>
<l n="537">οὐδέ τις Αἰγίσθου, ἀλλ' ἔκταθεν ἐν μεγάροισιν. </l>
<l n="538">ὣς ἔφατ', αὐτὰρ ἐμοί γε κατεκλάσθη φίλον ἦτορ, <pb/> </l>
<l n="539">κλαῖον δ' ἐν ψαμάθοισι καθήμενος, οὐδέ νύ μοι κῆρ </l>
<l n="540">ἤθελ' ἔτι ζώειν καὶ ὁρᾶν φάος ἠελίοιο. </l>
<l n="541">αὐτὰρ ἐπεὶ κλαίων τε κυλινδόμενός τε κορέσθην, </l>
<l n="542">δὴ τότε με προσέειπε γέρων ἅλιος νημερτής· </l>
<l n="543">μηκέτι, Ἀτρέος υἱέ, πολὺν χρόνον ἀσκελὲς οὕτω </l>
<l n="544">κλαῖ', ἐπεὶ οὐκ ἄνυσίν τινα δήομεν· ἀλλὰ τάχιστα </l>
<l n="545">πείρα, ὅπως κεν δὴ σὴν πατρίδα γαῖαν ἵκηαι. </l>
<l n="546">ἢ γάρ μιν ζωόν γε κιχήσεαι, ἤ κεν Ὀρέστης </l>
<l n="547">κτεῖνεν ὑποφθάμενος· σὺ δέ κεν τάφου ἀντιβολήσαις. </l>
<l n="548">ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ </l>
<l n="549">αὖτις ἐνὶ στήθεσσι καὶ ἀχνυμένῳ περ ἰάνθη, </l>
<l n="550">καί μιν φωνήσας ἔπεα πτερόεντα προσηύδων· </l>
<l n="551">τούτους μὲν δὴ οἶδα· σὺ δὲ τρίτον ἄνδρ' ὀνόμαζε, </l>
<l n="552">ὅς τις ἔτι ζωὸς κατερύκεται εὐρέϊ πόντῳ </l>
<l n="553">[ἠὲ θανών· ἐθέλω δὲ καὶ ἀχνύμενός περ ἀκοῦσαι.] </l>
<l n="554">ὣς ἐφάμην, ὁ δέ μ' αὐτίκ' ἀμειβόμενος προσέειπεν· </l>
<l n="555">υἱὸς Λαέρτεω, Ἰθάκῃ ἔνι οἰκία ναίων· </l>
<l n="556">τὸν δ' ἴδον ἐν νήσῳ θαλερὸν κατὰ δάκρυ χέοντα, </l>
<l n="557">νύμφης ἐν μεγάροισι Καλυψοῦς, ἥ μιν ἀνάγκῃ </l>
<l n="558">ἴσχει· ὁ δ' οὐ δύναται ἣν πατρίδα γαῖαν ἱκέσθαι· </l>
<l n="559">οὐ γάρ οἱ πάρα νῆες ἐπήρετμοι καὶ ἑταῖροι, </l>
<l n="560">οἵ κέν μιν πέμποιεν ἐπ' εὐρέα νῶτα θαλάσσης. </l>
<l n="561">σοὶ δ' οὐ θέσφατόν ἐστι, διοτρεφὲς ὦ Μενέλαε, </l>
<l n="562">Ἄργει ἐν ἱπποβότῳ θανέειν καὶ πότμον ἐπισπεῖν, </l>
<l n="563">ἀλλά σ' ἐς Ἠλύσιον πεδίον καὶ πείρατα γαίης </l>
<l n="564">ἀθάνατοι πέμψουσιν, ὅθι ξανθὸς Ῥαδάμανθυς, — </l>
<l n="565">τῇ περ ῥηΐστη βιοτὴ πέλει ἀνθρώποισιν· </l>
<l n="566">οὐ νιφετός, οὔτ' ἂρ χειμὼν πολὺς οὔτε ποτ' ὄμβρος, <pb/> </l>
<l n="567">ἀλλ' αἰεὶ ζεφύροιο λιγὺ πνείοντος ἀήτας </l>
<l n="568">Ὠκεανὸς ἀνίησιν ἀναψύχειν ἀνθρώπους, — </l>
<l n="569">οὕνεκ' ἔχεις Ἑλένην καί σφιν γαμβρὸς Διός ἐσσι. </l>
<l n="570">ὣς εἰπὼν ὑπὸ πόντον ἐδύσετο κυμαίνοντα, </l>
<l n="571">αὐτὰρ ἐγὼν ἐπὶ νῆας ἅμ' ἀντιθέοισ' ἑτάροισιν </l>
<l n="572">ἤϊα, πολλὰ δέ μοι κραδίη πόρφυρε κιόντι. </l>
<l n="573">αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν, </l>
<l n="574">δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ, </l>
<l n="575">δὴ τότε κοιμήθημεν ἐπὶ ῥηγμῖνι θαλάσσης. </l>
<l n="576">ἦμος δ' ἠριγένεια φάνη ῥοδοδάκτυλος Ἠώς, </l>
<l n="577">νῆας μὲν πάμπρωτον ἐρύσσαμεν εἰς ἅλα δῖαν, </l>
<l n="578">ἐν δ' ἱστοὺς τιθέμεσθα καὶ ἱστία νηυσὶν ἐΐσῃς· </l>
<l n="579">ἂν δὲ καὶ αὐτοὶ βάντες ἐπὶ κληῖσι καθῖζον, </l>
<l n="580">ἑξῆς δ' ἑζόμενοι πολιὴν ἅλα τύπτον ἐρετμοῖς. </l>
<l n="581">ἂψ δ' εἰς Αἰγύπτοιο, διιπετέος ποταμοῖο, </l>
<l n="582">στῆσα νέας καὶ ἔρεξα τεληέσσας ἑκατόμβας. </l>
<l n="583">αὐτὰρ ἐπεὶ κατέπαυσα θεῶν χόλον αἰὲν ἐόντων, </l>
<l n="584">χεῦ' Ἀγαμέμνονι τύμβον, ἵν' ἄσβεστον κλέος εἴη. </l>
<l n="585">ταῦτα τελευτήσας νεόμην, ἔδοσαν δέ μοι οὖρον </l>
<l n="586">ἀθάνατοι, τοί μ' ὦκα φίλην ἐς πατρίδ' ἔπεμψαν. </l>
<l n="587">ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν, </l>
<l n="588">ὄφρα κεν ἑνδεκάτη τε δυωδεκάτη τε γένηται· </l>
<l n="589">καὶ τότε σ' εὖ πέμψω, δώσω δέ τοι ἀγλαὰ δῶρα, </l>
<l n="590">τρεῖς ἵππους καὶ δίφρον ἐΰξοον· αὐτὰρ ἔπειτα </l>
<l n="591">δώσω καλὸν ἄλεισον, ἵνα σπένδῃσθα θεοῖσιν </l>
<l n="592">ἀθανάτοισ' ἐμέθεν μεμνημένος ἤματα πάντα." </l>
<l n="593" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="594">"Ἀτρεΐδη, μὴ δή με πολὺν χρόνον ἐνθάδ' ἔρυκε. <pb/> </l>
<l n="595">καὶ γάρ κ' εἰς ἐνιαυτὸν ἐγὼ παρὰ σοί γ' ἀνεχοίμην </l>
<l n="596">ἥμενος, οὐδέ κέ μ' οἴκου ἕλοι πόθος οὐδὲ τοκήων· </l>
<l n="597">αἰνῶς γὰρ μύθοισιν ἔπεσσί τε σοῖσιν ἀκούων </l>
<l n="598">τέρπομαι· ἀλλ' ἤδη μοι ἀνιάζουσιν ἑταῖροι </l>
<l n="599">ἐν Πύλῳ ἠγαθέῃ· σὺ δέ με χρόνον ἐνθάδ' ἐρύκεις. </l>
<l n="600">δῶρον δ', ὅττι κέ μοι δώῃς, κειμήλιον ἔστω· </l>
<l n="601">ἵππους δ' εἰς Ἰθάκην οὐκ ἄξομαι, ἀλλὰ σοὶ αὐτῷ </l>
<l n="602">ἐνθάδε λείψω ἄγαλμα· σὺ γὰρ πεδίοιο ἀνάσσεις </l>
<l n="603">εὐρέος, ᾧ ἔνι μὲν λωτὸς πολύς, ἐν δὲ κύπειρον </l>
<l n="604">πυροί τε ζειαί τε ἰδ' εὐρυφυὲς κρῖ λευκόν. </l>
<l n="605">ἐν δ' Ἰθάκῃ οὔτ' ἂρ δρόμοι εὐρέες οὔτε τι λειμών· </l>
<l n="606">αἰγίβοτος, καὶ μᾶλλον ἐπήρατος ἱπποβότοιο. </l>
<l n="607">οὐ γάρ τις νήσων ἱππήλατος οὐδ' εὐλείμων, </l>
<l n="608">αἵ θ' ἁλὶ κεκλίαται· Ἰθάκη δέ τε καὶ περὶ πασέων." </l>
<l n="609" rend="indent(1)">ὣς φάτο, μείδησεν δὲ βοὴν ἀγαθὸς Μενέλαος, </l>
<l n="610">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν· </l>
<l n="611" rend="indent(1)">"αἵματός εἰς ἀγαθοῖο, φίλον τέκος, οἷ' ἀγορεύεις· </l>
<l n="612">τοιγὰρ ἐγώ τοι ταῦτα μεταστήσω· δύναμαι γάρ. </l>
<l n="613">δώρων δ', ὅσσ' ἐν ἐμῷ οἴκῳ κειμήλια κεῖται, </l>
<l n="614">δώσω, ὃ κάλλιστον καὶ τιμηέστατόν ἐστι. </l>
<l n="615">δώσω τοι κρητῆρα τετυγμένον· ἀργύρεος δὲ </l>
<l n="616">ἔστιν ἅπας, χρυσῷ δ' ἐπὶ χείλεα κεκράανται, </l>
<l n="617">ἔργον δ' Ἡφαίστοιο· πόρεν δέ ἑ Φαίδιμος ἥρως, </l>
<l n="618">Σιδονίων βασιλεύς, ὅθ' ἑὸς δόμος ἀμφεκάλυψε </l>
<l n="619">κεῖσέ με νοστήσαντα· τεῒν δ' ἐθέλω τόδ' ὀπάσσαι." </l>
<l n="620" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, <pb/> </l>
<l n="621">δαιτυμόνες δ' ἐς δώματ' ἴσαν θείου βασιλῆος. </l>
<l n="622">οἱ δ' ἦγον μὲν μῆλα, φέρον δ' εὐήνορα οἶνον· </l>
<l n="623">σῖτον δέ σφ' ἄλοχοι καλλικρήδεμνοι ἔπεμπον. </l>
<l n="624" rend="indent(1)">ὣς οἱ μὲν περὶ δεῖπνον ἐνὶ μεγάροισι πένοντο, </l>
<l n="625">μνηστῆρες δὲ πάροιθεν Ὀδυσσῆος μεγάροιο </l>
<l n="626">δίσκοισιν τέρποντο καὶ αἰγανέῃσιν ἱέντες, </l>
<l n="627">ἐν τυκτῷ δαπέδῳ, ὅθι περ πάρος, ὕβριν ἔχοντες. </l>
<l n="628">Ἀντίνοος δὲ καθῆστο καὶ Εὐρύμαχος θεοειδής, </l>
<l n="629">ἀρχοὶ μνηστήρων, ἀρετῇ δ' ἔσαν ἔξοχ' ἄριστοι. </l>
<l n="630">τοῖς δ' υἱὸς Φρονίοιο Νοήμων ἐγγύθεν ἐλθὼν </l>
<l n="631">Ἀντίνοον μύθοισιν ἀνειρόμενος προσέειπεν· </l>
<l n="632" rend="indent(1)">"Ἀντίνο', ἤ ῥά τι ἴδμεν ἐνὶ φρεσὶν ἦε καὶ οὐκί, </l>
<l n="633">ὁππότε Τηλέμαχος νεῖτ' ἐκ Πύλου ἠμαθόεντος; </l>
<l n="634">νῆά μοι οἴχετ' ἄγων· ἐμὲ δὲ χρεὼ γίνεται αὐτῆς </l>
<l n="635">Ἤλιδ' ἐς εὐρύχορον διαβήμεναι, ἔνθα μοι ἵπποι </l>
<l n="636">δώδεκα θήλειαι, ὑπὸ δ' ἡμίονοι ταλαεργοὶ </l>
<l n="637">ἀδμῆτες· τῶν κέν τιν' ἐλασσάμενος δαμασαίμην." </l>
<l n="638" rend="indent(1)">ὣς ἔφαθ', οἱ δ' ἀνὰ θυμὸν ἐθάμβεον· οὐ γὰρ ἔφαντο </l>
<l n="639">ἐς Πύλον οἴχεσθαι Νηλήϊον, ἀλλά που αὐτοῦ </l>
<l n="640">ἀγρῶν ἢ μήλοισι παρέμμεναι ἠὲ συβώτῃ. </l>
<l n="641" rend="indent(1)">τὸν δ' αὖτ' Ἀντίνοος προσέφη, Εὐπείθεος υἱός· </l>
<l n="642">"νημερτές μοι ἔνισπε· πότ' ᾤχετο καὶ τίνες αὐτῷ </l>
<l n="643">κοῦροι ἕποντ'; Ἰθάκης ἐξαίρετοι, ἦ ἑοὶ αὐτοῦ </l>
<l n="644">θῆτές τε δμῶές τε; δύναιτό κε καὶ τὸ τελέσσαι. </l>
<l n="645">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ, </l>
<l n="646">ἤ σε βίῃ ἀέκοντος ἀπηύρα νῆα μέλαιναν, </l>
<l n="647">ἦε ἑκών οἱ δῶκας, ἐπεὶ προσπτύξατο μύθῳ." </l>
<l n="648" rend="indent(1)">τὸν δ' υἱὸς Φρονίοιο Νοήμων ἀντίον ηὔδα· <pb/> </l>
<l n="649">"αὐτὸς ἑκών οἱ δῶκα· τί κεν ῥέξειε καὶ ἄλλος, </l>
<l n="650">ὁππότ' ἀνὴρ τοιοῦτος, ἔχων μελεδήματα θυμῷ, </l>
<l n="651">αἰτίζῃ; χαλεπόν κεν ἀνήνασθαι δόσιν εἴη. </l>
<l n="652">κοῦροι δ', οἳ κατὰ δῆμον ἀριστεύουσι μεθ' ἡμέας, </l>
<l n="653">οἵ οἱ ἕποντ'· ἐν δ' ἀρχὸν ἐγὼ βαίνοντ' ἐνόησα </l>
<l n="654">Μέντορα ἠὲ θεόν, τῷ δ' αὐτῷ πάντα ἐῴκει. </l>
<l n="655">ἀλλὰ τὸ θαυμάζω· ἴδον ἐνθάδε Μέντορα δῖον </l>
<l n="656">χθιζὸν ὑπηοῖον. τότε δ' ἔμβη νηῒ Πύλονδε." </l>
<l n="657" rend="indent(1)">ὣς ἄρα φωνήσας ἀπέβη πρὸς δώματα πατρός, </l>
<l n="658">τοῖσιν δ' ἀμφοτέροισιν ἀγάσσατο θυμὸς ἀγήνωρ. </l>
<l n="659">μνηστῆρας δ' ἄμυδις κάθισαν καὶ παῦσαν ἀέθλων. </l>
<l n="660">τοῖσιν δ' Ἀντίνοος μετέφη, Εὐπείθεος υἱός, </l>
<l n="661">ἀχνύμενος· μένεος δὲ μέγα φρένες ἀμφιμέλαιναι </l>
<l n="662">πίμπλαντ', ὄσσε δέ οἱ πυρὶ λαμπετόωντι ἐΐκτην· </l>
<l n="663" rend="indent(1)">"ὢ πόποι, ἦ μέγα ἔργον ὑπερφιάλως ἐτελέσθη </l>
<l n="664">Τηλεμάχῳ ὁδὸς ἥδε· φάμεν δέ οἱ οὐ τελέεσθαι. </l>
<l n="665">εἰ τοσσῶνδ' ἀέκητι νέος πάϊς οἴχεται αὔτως, </l>
<l n="666">νῆα ἐρυσσάμενος κρίνας τ' ἀνὰ δῆμον ἀρίστους, </l>
<l n="667">ἄρξει καὶ προτέρω κακὸν ἔμμεναι· ἀλλά οἱ αὐτῷ </l>
<l n="668">Ζεὺς ὀλέσειε βίην, πρὶν ἥβης μέτρον ἱκέσθαι. </l>
<l n="669">ἀλλ' ἄγε μοι δότε νῆα θοὴν καὶ εἴκοσ' ἑταίρους, </l>
<l n="670">ὄφρα μιν αὖτις ἰόντα λοχήσομαι ἠδὲ φυλάξω </l>
<l n="671">ἐν πορθμῷ Ἰθάκης τε Σάμοιό τε παιπαλοέσσης, </l>
<l n="672">ὡς ἂν ἐπισμυγερῶς ναυτίλεται εἵνεκα πατρός." </l>
<l n="673" rend="indent(1)">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον· </l>
<l n="674">αὐτίκ' ἔπειτ' ἀνστάντες ἔβαν δόμον εἰς Ὀδυσῆος. <pb/> </l>
<l n="675" rend="indent(1)">οὐδ' ἄρα Πηνελόπεια πολὺν χρόνον ἦεν ἄπυστος </l>
<l n="676">μύθων, οὓς μνηστῆρες ἐνὶ φρεσὶ βυσσοδόμευον. </l>
<l n="677">κῆρυξ γάρ οἱ ἔειπε Μέδων, ὃς ἐπεύθετο βουλὰς </l>
<l n="678">αὐλῆς ἐκτὸς ἐών· οἱ δ' ἔνδοθι μῆτιν ὕφαινον. </l>
<l n="679">βῆ δ' ἴμεν ἀγγελέων διὰ δώματα Πηνελοπείῃ· </l>
<l n="680">τὸν δὲ κατ' οὐδοῦ βάντα προσηύδα Πηνελόπεια· </l>
<l n="681" rend="indent(1)">"κῆρυξ, τίπτε δέ σε πρόεσαν μνηστῆρες ἀγαυοί; </l>
<l n="682">ἦ εἰπέμεναι δμῳῇσιν Ὀδυσσῆος θείοιο </l>
<l n="683">ἔργων παύσασθαι, σφίσι δ' αὐτοῖς δαῖτα πένεσθαι; </l>
<l n="684">μὴ μνηστεύσαντες μηδ' ἄλλοθ' ὁμιλήσαντες </l>
<l n="685">ὕστατα καὶ πύματα νῦν ἐνθάδε δειπνήσειαν· </l>
<l n="686">οἳ θάμ' ἀγειρόμενοι βίοτον κατακείρετε πολλόν, </l>
<l n="687">κτῆσιν Τηλεμάχοιο δαΐφρονος. οὐδέ τι πατρῶν </l>
<l n="688">ὑμετέρων τὸ πρόσθεν ἀκούετε, παῖδες ἐόντες, </l>
<l n="689">οἷος Ὀδυσσεὺς ἔσκε μεθ' ὑμετέροισι τοκεῦσιν, </l>
<l n="690">οὔτε τινὰ ῥέξας ἐξαίσιον οὔτε τι εἰπὼν </l>
<l n="691">ἐν δήμῳ; ἥ τ' ἐστὶ δίκη θείων βασιλήων· </l>
<l n="692">ἄλλον κ' ἐχθαίρῃσι βροτῶν, ἄλλον κε φιλοίη. </l>
<l n="693">κεῖνος δ' οὔ ποτε πάμπαν ἀτάσθαλον ἄνδρα ἐώργει· </l>
<l n="694">ἀλλ' ὁ μὲν ὑμέτερος θυμὸς καὶ ἀεικέα ἔργα </l>
<l n="695">φαίνεται, οὐδέ τίς ἐστι χάρις μετόπισθ' εὐεργέων." </l>
<l n="696" rend="indent(1)">τὴν δ' αὖτε προσέειπε Μέδων, πεπνυμένα εἰδώς· </l>
<l n="697">"εἰ γὰρ δή, βασίλεια, τόδε πλεῖστον κακὸν εἴη. </l>
<l n="698">ἀλλὰ πολὺ μεῖζόν τε καὶ ἀργαλεώτερον ἄλλο </l>
<l n="699">μνηστῆρες φράζονται, ὃ μὴ τελέσειε Κρονίων· </l>
<l n="700">Τηλέμαχον μεμάασι κατακτάμεν ὀξέϊ χαλκῷ </l>
<l n="701">οἴκαδε νισόμενον· ὁ δ' ἔβη μετὰ πατρὸς ἀκουὴν </l>
<l n="702">ἐς Πύλον ἠγαθέην ἠδ' ἐς Λακεδαίμονα δῖαν." <pb/> </l>
<l n="703" rend="indent(1)">ὣς φάτο, τῆς δ' αὐτοῦ λύτο γούνατα καὶ φίλον ἦτορ· </l>
<l n="704">δὴν δέ μιν ἀφασίη ἐπέων λάβε, τὼ δέ οἱ ὄσσε </l>
<l n="705">δακρυόφιν πλῆσθεν, θαλερὴ δέ οἱ ἔσχετο φωνή. </l>
<l n="706">ὀψὲ δὲ δή μιν ἔπεσσιν ἀμειβομένη προσέειπε· </l>
<l n="707" rend="indent(1)">"κῆρυξ, τίπτε δέ μοι πάϊς οἴχεται; οὐδέ τί μιν χρεὼ </l>
<l n="708">νηῶν ὠκυπόρων ἐπιβαινέμεν, αἵ θ' ἁλὸς ἵπποι </l>
<l n="709">ἀνδράσι γίνονται, περόωσι δὲ πουλὺν ἐφ' ὑγρήν. </l>
<l n="710">ἦ ἵνα μηδ' ὄνομ' αὐτοῦ ἐν ἀνθρώποισι λίπηται;" </l>
<l n="711" rend="indent(1)">τὴν δ' ἠμείβετ' ἔπειτα Μέδων πεπνυμένα εἰδώς· </l>
<l n="712">"οὐκ οἶδ', ἤ τίς μιν θεὸς ὤρορεν, ἦε καὶ αὐτοῦ </l>
<l n="713">θυμὸς ἐφωρμήθη ἴμεν ἐς Πύλον, ὄφρα πύθηται </l>
<l n="714">πατρὸς ἑοῦ ἢ νόστον ἢ ὅν τινα πότμον ἐπέσπεν." </l>
<l n="715" rend="indent(1)">ὣς ἄρα φωνήσας ἀπέβη κατὰ δῶμ' Ὀδυσῆος. </l>
<l n="716">τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη </l>
<l n="717">δίφρῳ ἐφέζεσθαι πολλῶν κατὰ οἶκον ἐόντων, </l>
<l n="718">ἀλλ' ἄρ' ἐπ' οὐδοῦ ἷζε πολυκμήτου θαλάμοιο </l>
<l n="719">οἴκτρ' ὀλοφυρομένη· περὶ δὲ δμῳαὶ μινύριζον </l>
<l n="720">πᾶσαι, ὅσαι κατὰ δώματ' ἔσαν νέαι ἠδὲ παλαιαί. </l>
<l n="721">τῇς δ' ἁδινὸν γοόωσα μετηύδα Πηνελόπεια· </l>
<l n="722" rend="indent(1)">"κλῦτε, φίλαι· περὶ γάρ μοι Ὀλύμπιος ἄλγε' ἔδωκεν </l>
<l n="723">ἐκ πασέων, ὅσσαι μοι ὁμοῦ τράφον ἠδ' ἐγένοντο, </l>
<l n="724">ἣ πρὶν μὲν πόσιν ἐσθλὸν ἀπώλεσα θυμολέοντα, </l>
<l n="725">παντοίῃσ' ἀρετῇσι κεκασμένον ἐν Δαναοῖσιν, </l>
<l n="726">ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος. </l>
<l n="727">νῦν αὖ παῖδ' ἀγαπητὸν ἀνηρέψαντο θύελλαι </l>
<l n="728">ἀκλέα ἐκ μεγάρων, οὐδ' ὁρμηθέντος ἄκουσα. <pb/> </l>
<l n="729">σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη </l>
<l n="730">ἐκ λεχέων μ' ἀνεγεῖραι, ἐπιστάμεναι σάφα θυμῷ, </l>
<l n="731">ὁππότε κεῖνος ἔβη κοίλην ἐπὶ νῆα μέλαιναν. </l>
<l n="732">εἰ γὰρ ἐγὼ πυθόμην ταύτην ὁδὸν ὁρμαίνοντα, </l>
<l n="733">τῶ κε μάλ' ἤ κεν ἔμεινε, καὶ ἐσσύμενός περ ὁδοῖο, </l>
<l n="734">ἤ κέ με τεθνηυῖαν ἐνὶ μεγάροισιν ἔλειπεν. </l>
<l n="735">ἀλλά τις ὀτρηρῶς Δολίον καλέσειε γέροντα, </l>
<l n="736">δμῶ' ἐμόν, ὅν μοι δῶκε πατὴρ ἔτι δεῦρο κιούσῃ, </l>
<l n="737">καί μοι κῆπον ἔχει πολυδένδρεον, ὄφρα τάχιστα </l>
<l n="738">Λαέρτῃ τάδε πάντα παρεζόμενος καταλέξῃ, </l>
<l n="739">εἰ δή πού τινα κεῖνος ἐνὶ φρεσὶ μῆτιν ὑφήνας </l>
<l n="740">ἐξελθὼν λαοῖσιν ὀδύρεται, οἳ μεμάασιν </l>
<l n="741">ὃν καὶ Ὀδυσσῆος φθεῖσαι γόνον ἀντιθέοιο." </l>
<l n="742" rend="indent(1)">τὴν δ' αὖτε προσέειπε φίλη τροφὸς Εὐρύκλεια· </l>
<l n="743">"νύμφα φίλη, σὺ μὲν ἄρ με κατάκτανε νηλέϊ χαλκῷ, </l>
<l n="744">ἢ ἔα ἐν μεγάρῳ· μῦθον δέ τοι οὐκ ἐπικεύσω. </l>
<l n="745">ᾔδε' ἐγὼ τάδε πάντα, πόρον δέ οἱ, ὅσσ' ἐκέλευσε, </l>
<l n="746">σῖτον καὶ μέθυ ἡδύ· ἐμεῦ δ' ἕλετο μέγαν ὅρκον </l>
<l n="747">μὴ πρὶν σοὶ ἐρέειν, πρὶν δωδεκάτην γε γενέσθαι </l>
<l n="748">ἤ σ' αὐτὴν ποθέσαι καὶ ἀφορμηθέντος ἀκοῦσαι, </l>
<l n="749">ὡς ἂν μὴ κλαίουσα κατὰ χρόα καλὸν ἰάπτῃς. </l>
<l n="750">ἀλλ' ὑδρηναμένη, καθαρὰ χροῒ εἵμαθ' ἑλοῦσα, </l>
<l n="751">εἰς ὑπερῷ' ἀναβᾶσα σὺν ἀμφιπόλοισι γυναιξὶν </l>
<l n="752">εὔχε' Ἀθηναίῃ κούρῃ Διὸς αἰγιόχοιο· </l>
<l n="753">ἡ γάρ κέν μιν ἔπειτα καὶ ἐκ θανάτοιο σαώσαι. </l>
<l n="754">μηδὲ γέροντα κάκου κεκακωμένον· οὐ γὰρ ὀΐω </l>
<l n="755">πάγχυ θεοῖς μακάρεσσι γονὴν Ἀρκεισιάδαο </l>
<l n="756">ἔχθεσθ', ἀλλ' ἔτι πού τις ἐπέσσεται, ὅς κεν ἔχῃσι </l>
<l n="757">δώματά θ' ὑψερεφέα καὶ ἀπόπροθι πίονας ἀγρούς." <pb/> </l>
<l n="758" rend="indent(1)">ὣς φάτο, τῆς δ' εὔνησε γόον, σχέθε δ' ὄσσε γόοιο. </l>
<l n="759">ἡ δ' ὑδρηναμένη, καθαρὰ χροῒ εἵμαθ' ἑλοῦσα, </l>
<l n="760">εἰς ὑπερῷ' ἀνέβαινε σὺν ἀμφιπόλοισι γυναιξίν, </l>
<l n="761">ἐν δ' ἔθετ' οὐλοχύτας κανέῳ, ἠρᾶτο δ' Ἀθήνῃ· </l>
<l n="762" rend="indent(1)">"κλῦθί μευ, αἰγιόχοιο Διὸς τέκος, Ἀτρυτώνη, </l>
<l n="763">εἴ ποτέ τοι πολύμητις ἐνὶ μεγάροισιν Ὀδυσσεὺς </l>
<l n="764">ἢ βοὸς ἢ ὄϊος κατὰ πίονα μηρία κῆε, </l>
<l n="765">τῶν νῦν μοι μνῆσαι καί μοι φίλον υἷα σάωσον, </l>
<l n="766">μνηστῆρας δ' ἀπάλαλκε κακῶς ὑπερηνορέοντας." </l>
<l n="767" rend="indent(1)">ὣς εἰποῦσ' ὀλόλυξε, θεὰ δέ οἱ ἔκλυεν ἀρῆς. </l>
<l n="768">μνηστῆρες δ' ὁμάδησαν ἀνὰ μέγαρα σκιόεντα· </l>
<l n="769">ὧδε δέ τις εἴπεσκε νέων ὑπερηνορεόντων· </l>
<l n="770" rend="indent(1)">"ἦ μάλα δὴ γάμον ἄμμι πολυμνήστη βασίλεια </l>
<l n="771">ἀρτύει, οὐδέ τι οἶδεν, ὅ οἱ φόνος υἷϊ τέτυκται." </l>
<l n="772" rend="indent(1)">ὣς ἄρα τις εἴπεσκε, τὰ δ' οὐκ ἴσαν, ὡς ἐτέτυκτο. </l>
<l n="773">τοῖσιν δ' Ἀντίνοος ἀγορήσατο καὶ μετέειπε· </l>
<l n="774" rend="indent(1)">"δαιμόνιοι, μύθους μὲν ὑπερφιάλους ἀλέασθε </l>
<l n="775">πάντες ὁμῶς, μή πού τις ἀπαγγείλῃσι καὶ εἴσω. </l>
<l n="776">ἀλλ' ἄγε σιγῇ τοῖον ἀναστάντες τελέωμεν </l>
<l n="777">μῦθον, ὃ δὴ καὶ πᾶσιν ἐνὶ φρεσὶν ἤραρεν ἥμιν." </l>
<l n="778" rend="indent(1)">ὣς εἰπὼν ἐκρίνατ' ἐείκοσι φῶτας ἀρίστους, </l>
<l n="779">βὰν δ' ἰέναι ἐπὶ νῆα θοὴν καὶ θῖνα θαλάσσης. </l>
<l n="780">νῆα μὲν οὖν πάμπρωτον ἁλὸς βένθοσδε ἔρυσσαν, </l>
<l n="781">ἐν δ' ἱστόν τε τίθεντο καὶ ἱστία νηῒ μελαίνῃ, </l>
<l n="782">ἠρτύναντο δ' ἐρετμὰ τροποῖσ' ἐν δερματίνοισι </l>
<l n="783">[πάντα κατὰ μοῖραν· ἀνά θ' ἱστία λευκὰ πέτασσαν·] </l>
<l n="784">τεύχεα δέ σφ' ἤνεικαν ὑπέρθυμοι θεράποντες. </l>
<l n="785">ὑψοῦ δ' ἐν νοτίῳ τήν γ' ὥρμισαν, ἐκ δ' ἔβαν αὐτοί· <pb/> </l>
<l n="786">ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν. </l>
<l n="787" rend="indent(1)">ἡ δ' ὑπερωΐῳ αὖθι περίφρων Πηνελόπεια </l>
<l n="788">κεῖτ' ἄρ' ἄσιτος, ἄπαστος ἐδητύος ἠδὲ ποτῆτος, </l>
<l n="789">ὁρμαίνουσ', ἤ οἱ θάνατον φύγοι υἱὸς ἀμύμων, </l>
<l n="790">ἦ ὅ γ' ὑπὸ μνηστῆρσιν ὑπερφιάλοισι δαμείη. </l>
<l n="791">ὅσσα δὲ μερμήριξε λέων ἀνδρῶν ἐν ὁμίλῳ </l>
<l n="792">δείσας, ὁππότε μιν δόλιον περὶ κύκλον ἄγωσι, </l>
<l n="793">τόσσα μιν ὁρμαίνουσαν ἐπήλυθε νήδυμος ὕπνος· </l>
<l n="794">εὗδε δ' ἀνακλινθεῖσα, λύθεν δέ οἱ ἅψεα πάντα. </l>
<l n="795" rend="indent(1)">ἔνθ' αὖτ' ἄλλ' ἐνόησε θεὰ γλαυκῶπις Ἀθήνη· </l>
<l n="796">εἴδωλον ποίησε, δέμας δ' ἤϊκτο γυναικί, </l>
<l n="797">Ἰφθίμῃ, κούρῃ μεγαλήτορος Ἰκαρίοιο, </l>
<l n="798">τὴν Εὔμηλος ὄπυιε, Φερῇσ' ἔνι οἰκία ναίων. </l>
<l n="799">πέμπε δέ μιν πρὸς δώματ' Ὀδυσσῆος θείοιο, </l>
<l n="800">εἷος Πηνελόπειαν ὀδυρομένην γοόωσαν </l>
<l n="801">παύσειε κλαυθμοῖο γόοιό τε δακρυόεντος. </l>
<l n="802">ἐς θάλαμον δ' εἰσῆλθε παρὰ κληῖδος ἱμάντα, </l>
<l n="803">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν· </l>
<l n="804" rend="indent(1)">"εὕδεις, Πηνελόπεια, φίλον τετιημένη ἦτορ; </l>
<l n="805">οὐ μέν σ' οὐδὲ ἐῶσι θεοὶ ῥεῖα ζώοντες </l>
<l n="806">κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι </l>
<l n="807">σὸς πάϊς· οὐ μὲν γάρ τι θεοῖσ' ἀλιτήμενός ἐστι." </l>
<l n="808" rend="indent(1)">τὴν δ' ἠμείβετ' ἔπειτα περίφρων Πηνελόπεια, </l>
<l n="809">ἡδὺ μάλα κνώσσουσ' ἐν ὀνειρείῃσι πύλῃσιν· </l>
<l n="810" rend="indent(1)">"τίπτε, κασιγνήτη, δεῦρ' ἤλυθες; οὔ τι πάρος γε <pb/> </l>
<l n="811">πωλέ', ἐπεὶ μάλα πολλὸν ἀπόπροθι δώματα ναίεις· </l>
<l n="812">καί με κέλεαι παύσασθαι ὀϊζύος ἠδ' ὀδυνάων </l>
<l n="813">πολλέων, αἵ μ' ἐρέθουσι κατὰ φρένα καὶ κατὰ θυμόν· </l>
<l n="814">ἣ πρὶν μὲν πόσιν ἐσθλὸν ἀπώλεσα θυμολέοντα, </l>
<l n="815">παντοίῃσ' ἀρετῇσι κεκασμένον ἐν Δαναοῖσιν, </l>
<l n="816">ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος. </l>
<l n="817">νῦν αὖ παῖς ἀγαπητὸς ἔβη κοίλης ἐπὶ νηός, </l>
<l n="818">νήπιος, οὔτε πόνων εὖ εἰδὼς οὔτ' ἀγοράων. </l>
<l n="819">τοῦ δὴ ἐγὼ καὶ μᾶλλον ὀδύρομαι ἤ περ ἐκείνου. </l>
<l n="820">τοῦ δ' ἀμφιτρομέω καὶ δείδια μή τι πάθῃσιν, </l>
<l n="821">ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ· </l>
<l n="822">δυσμενέες γὰρ πολλοὶ ἐπ' αὐτῷ μηχανόωνται, </l>
<l n="823">ἱέμενοι κτεῖναι, πρὶν πατρίδα γαῖαν ἱκέσθαι." </l>
<l n="824" rend="indent(1)">τὴν δ' ἀπαμειβόμενον προσέφη εἴδωλον ἀμαυρόν· </l>
<l n="825">"θάρσει, μηδέ τι πάγχυ μετὰ φρεσὶ δείδιθι λίην· </l>
<l n="826">τοίη γάρ οἱ πομπὸς ἅμ' ἔρχεται, ἥν τε καὶ ἄλλοι </l>
<l n="827">ἀνέρες ἠρήσαντο παρεστάμεναι, δύναται γάρ, </l>
<l n="828">Παλλὰς Ἀθηναίη· σὲ δ' ὀδυρομένην ἐλεαίρει· </l>
<l n="829">ἣ νῦν με προέηκε τεῒν τάδε μυθήσασθαι." </l>
<l n="830" rend="indent(1)">τὴν δ' αὖτε προσέειπε περίφρων Πηνελόπεια· </l>
<l n="831">"εἰ μὲν δὴ θεός ἐσσι, θεοῖό τε ἔκλυες αὐδήν, </l>
<l n="832">εἰ δ' ἄγε μοι καὶ κεῖνον ὀϊζυρὸν κατάλεξον, </l>
<l n="833">ἤ που ἔτι ζώει καὶ ὁρᾷ φάος ἠελίοιο, </l>
<l n="834">ἦ ἤδη τέθνηκε καὶ εἰν Ἀΐδαο δόμοισι." </l>
<l n="835" rend="indent(1)">τὴν δ' ἀπαμειβόμενον προσέφη εἴδωλον ἀμαυρόν· </l>
<l n="836">"οὐ μέν τοι κεῖνόν γε διηνεκέως ἀγορεύσω, </l>
<l n="837">ζώει ὅ γ' ἦ τέθνηκε· κακὸν δ' ἀνεμώλια βάζειν." </l>
<l n="838" rend="indent(1)">ὣς εἰπὸν σταθμοῖο παρὰ κληῖδα λιάσθη <pb/> </l>
<l n="839">ἐς πνοιὰς ἀνέμων· ἡ δ' ἐξ ὕπνου ἀνόρουσε </l>
<l n="840">κούρη Ἰκαρίοιο· φίλον δέ οἱ ἦτορ ἰάνθη, </l>
<l n="841">ὥς οἱ ἐναργὲς ὄνειρον ἐπέσσυτο νυκτὸς ἀμολγῷ. </l>
<l n="842" rend="indent(1)">μνηστῆρες δ' ἀναβάντες ἐπέπλεον ὑγρὰ κέλευθα, </l>
<l n="843">Τηλεμάχῳ φόνον αἰπὺν ἐνὶ φρεσὶν ὁρμαίνοντες. </l>
<l n="844">ἔστι δέ τις νῆσος μέσσῃ ἁλὶ πετρήεσσα, </l>
<l n="845">μεσσηγὺς Ἰθάκης τε Σάμοιό τε παιπαλοέσσης, </l>
<l n="846">Ἀστερίς, οὐ μεγάλη, λιμένες δ' ἔνι ναύλοχοι αὐτῇ </l>
<l n="847">ἀμφίδυμοι· τῇ τόν γε μένον λοχόωντες Ἀχαιοί. <pb/> </l>
</div>
<div type="Book" n="5">
<l n="t"><label type="head">ΟΔΥΣΣΕΙΑΣ Ε</label> </l>
<l n="1">Ἠὼς δ' ἐκ λεχέων παρ' ἀγαυοῦ Τιθωνοῖο </l>
<l n="2">ὤρνυθ', ἵν' ἀθανάτοισι φόως φέροι ἠδὲ βροτοῖσιν· </l>
<l n="3">οἱ δὲ θεοὶ θῶκόνδε καθίζανον, ἐν δ' ἄρα τοῖσι </l>
<l n="4">Ζεὺς ὑψιβρεμέτης, οὗ τε κράτος ἐστὶ μέγιστον. </l>
<l n="5">τοῖσι δ' Ἀθηναίη λέγε κήδεα πόλλ' Ὀδυσῆος </l>
<l n="6">μνησαμένη· μέλε γάρ οἱ ἐὼν ἐν δώμασι νύμφης· </l>
<l n="7" rend="indent(1)">"Ζεῦ πάτερ ἠδ' ἄλλοι μάκαρες θεοὶ αἰὲν ἐόντες, </l>
<l n="8">μή τις ἔτι πρόφρων ἀγανὸς καὶ ἤπιος ἔστω </l>
<l n="9">σκηπτοῦχος βασιλεύς, μηδὲ φρεσὶν αἴσιμα εἰδώς, </l>
<l n="10">ἀλλ' αἰεὶ χαλεπός τ' εἴη καὶ αἴσυλα ῥέζοι, </l>
<l n="11">ὡς οὔ τις μέμνηται Ὀδυσσῆος θείοιο </l>
<l n="12">λαῶν, οἷσιν ἄνασσε, πατὴρ δ' ὣς ἤπιος ἦεν. </l>
<l n="13">ἀλλ' ὁ μὲν ἐν νήσῳ κεῖται κρατέρ' ἄλγεα πάσχων, </l>
<l n="14">νύμφης ἐν μεγάροισι Καλυψοῦς, ἥ μιν ἀνάγκῃ </l>
<l n="15">ἴσχει· ὁ δ' οὐ δύναται ἣν πατρίδα γαῖαν ἱκέσθαι· </l>
<l n="16">οὐ γάρ οἱ πάρα νῆες ἐπήρετμοι καὶ ἑταῖροι, </l>
<l n="17">οἵ κέν μιν πέμποιεν ἐπ' εὐρέα νῶτα θαλάσσης. </l>
<l n="18">νῦν αὖ παῖδ' ἀγαπητὸν ἀποκτεῖναι μεμάασιν </l>
<l n="19">οἴκαδε νισόμενον· ὁ δ' ἔβη μετὰ πατρὸς ἀκουὴν </l>
<l n="20">ἐς Πύλον ἠγαθέην ἠδ' ἐς Λακεδαίμονα δῖαν." </l>
<l n="21" rend="indent(1)">τὴν δ' ἀπαμειβόμενος προσέφη νεφεληγερέτα Ζεύς· </l>
<l n="22">"τέκνον ἐμόν, ποῖόν σε ἔπος φύγεν ἕρκος ὀδόντων. </l>
<l n="23">οὐ γὰρ δὴ τοῦτον μὲν ἐβούλευσας νόον αὐτή, <pb/> </l>
<l n="24">ὡς ἦ τοι κείνους Ὀδυσεὺς ἀποτείσεται ἐλθών; </l>
<l n="25">Τηλέμαχον δὲ σὺ πέμψον ἐπισταμένως, δύνασαι γάρ, </l>
<l n="26">ὥς κε μάλ' ἀσκηθὴς ἣν πατρίδα γαῖαν ἵκηται, </l>
<l n="27">μνηστῆρες δ' ἐν νηῒ παλιμπετὲς ἀπονέωνται." </l>
<l n="28" rend="indent(1)">ἦ ῥα, καὶ Ἑρμείαν, υἱὸν φίλον, ἀντίον ηὔδα· </l>
<l n="29">"Ἑρμεία· σὺ γὰρ αὖτε τά τ' ἄλλα περ ἄγγελός ἐσσι· </l>
<l n="30">νύμφῃ ἐϋπλοκάμῳ εἰπεῖν νημερτέα βουλήν, </l>
<l n="31">νόστον Ὀδυσσῆος ταλασίφρονος, ὥς κε νέηται, </l>
<l n="32">οὔτε θεῶν πομπῇ οὔτε θνητῶν ἀνθρώπων· </l>
<l n="33">ἀλλ' ὅ γ' ἐπὶ σχεδίης πολυδέσμου πήματα πάσχων </l>
<l n="34">ἤματι εἰκοστῷ Σχερίην ἐρίβωλον ἵκοιτο, </l>
<l n="35">Φαιήκων ἐς γαῖαν, οἳ ἀγχίθεοι γεγάασιν· </l>
<l n="36">οἵ κέν μιν περὶ κῆρι θεὸν ὣς τιμήσουσι, </l>
<l n="37">πέμψουσιν δ' ἐν νηῒ φίλην ἐς πατρίδα γαῖαν, </l>
<l n="38">χαλκόν τε χρυσόν τε ἅλις ἐσθῆτά τε δόντες, </l>
<l n="39">πόλλ', ὅσ' ἂν οὐδέ ποτε Τροίης ἐξήρατ' Ὀδυσσεύς, </l>
<l n="40">εἴ περ ἀπήμων ἦλθε, λαχὼν ἀπὸ ληΐδος αἶσαν. </l>
<l n="41">ὣς γάρ οἱ μοῖρ' ἐστὶ φίλους τ' ἰδέειν καὶ ἱκέσθαι </l>
<l n="42">οἶκον ἐς ὑψόροφον καὶ ἑὴν ἐς πατρίδα γαῖαν." </l>
<l n="43" rend="indent(1)">ὣς ἔφατ', οὐδ' ἀπίθησε διάκτορος Ἀργεϊφόντης. </l>
<l n="44">αὐτίκ' ἔπειθ' ὑπὸ ποσσὶν ἐδήσατο καλὰ πέδιλα, </l>
<l n="45">ἀμβρόσια χρύσεια, τά μιν φέρον ἠμὲν ἐφ' ὑγρὴν </l>
<l n="46">ἠδ' ἐπ' ἀπείρονα γαῖαν ἅμα πνοιῇσ' ἀνέμοιο. </l>
<l n="47">εἵλετο δὲ ῥάβδον, τῇ τ' ἀνδρῶν ὄμματα θέλγει, </l>
<l n="48">ὧν ἐθέλει, τοὺς δ' αὖτε καὶ ὑπνώοντας ἐγείρει· </l>
<l n="49">τὴν μετὰ χερσὶν ἔχων πέτετο κρατὺς Ἀργεϊφόντης. <pb/> </l>
<l n="50">Πιερίην δ' ἐπιβὰς ἐξ αἰθέρος ἔμπεσε πόντῳ· </l>
<l n="51">σεύατ' ἔπειτ' ἐπὶ κῦμα λάρῳ ὄρνιθι ἐοικώς, </l>
<l n="52">ὅς τε κατὰ δεινοὺς κόλπους ἁλὸς ἀτρυγέτοιο </l>
<l n="53">ἰχθῦς ἀγρώσσων πυκινὰ πτερὰ δεύεται ἅλμῃ· </l>
<l n="54">τῷ ἴκελος πολέεσσιν ὀχήσατο κύμασιν Ἑρμῆς. </l>
<l n="55" rend="indent(1)">ἀλλ' ὅτε δὴ τὴν νῆσον ἀφίκετο τηλόθ' ἐοῦσαν, </l>
<l n="56">ἔνθ' ἐκ πόντου βὰς ἰοειδέος ἤπειρόνδε </l>
<l n="57">ἤϊεν, ὄφρα μέγα σπέος ἵκετο, τῷ ἔνι νύμφη </l>
<l n="58">ναῖεν ἐϋπλόκαμος· τὴν δ' ἔνδοθι τέτμεν ἐοῦσαν. </l>
<l n="59">πῦρ μὲν ἐπ' ἐσχαρόφιν μέγα καίετο, τηλόσε δ' ὀδμὴ </l>
<l n="60">κέδρου τ' εὐκεάτοιο θύου τ' ἀνὰ νῆσον ὀδώδει </l>
<l n="61">δαιομένων· ἡ δ' ἔνδον ἀοιδιάουσ' ὀπὶ καλῇ </l>
<l n="62">ἱστὸν ἐποιχομένη χρυσείῃ κερκίδ' ὕφαινεν. </l>
<l n="63">ὕλη δὲ σπέος ἀμφὶ πεφύκει τηλεθόωσα, </l>
<l n="64">κλήθρη τ' αἴγειρός τε καὶ εὐώδης κυπάρισσος. </l>
<l n="65">ἔνθα δέ τ' ὄρνιθες τανυσίπτεροι εὐνάζοντο, </l>
<l n="66">σκῶπές τ' ἴρηκές τε τανύγλωσσοί τε κορῶναι </l>
<l n="67">εἰνάλιαι, τῇσίν τε θαλάσσια ἔργα μέμηλεν. </l>
<l n="68">ἡ δ' αὐτοῦ τετάνυστο περὶ σπείους γλαφυροῖο </l>
<l n="69">ἡμερὶς ἡβώωσα, τεθήλει δὲ σταφυλῇσι. </l>
<l n="70">κρῆναι δ' ἑξείης πίσυρες ῥέον ὕδατι λευκῷ, </l>
<l n="71">πλησίαι ἀλλήλων τετραμμέναι ἄλλυδις ἄλλη. </l>
<l n="72">ἀμφὶ δὲ λειμῶνες μαλακοὶ ἴου ἠδὲ σελίνου </l>
<l n="73">θήλεον. ἔνθα κ' ἔπειτα καὶ ἀθάνατός περ ἐπελθὼν </l>
<l n="74">θηήσαιτο ἰδὼν καὶ τερφθείη φρεσὶν ᾗσιν. </l>
<l n="75" rend="indent(1)">ἔνθα στὰς θηεῖτο διάκτορος Ἀργεϊφόντης. <pb/> </l>
<l n="76">αὐτὰρ ἐπεὶ δὴ πάντα ἑῷ θηήσατο θυμῷ, </l>
<l n="77">αὐτίκ' ἄρ' εἰς εὐρὺ σπέος ἤλυθεν. οὐδέ μιν ἄντην </l>
<l n="78">ἠγνοίησεν ἰδοῦσα Καλυψώ, δῖα θεάων· </l>
<l n="79">οὐ γάρ τ' ἀγνῶτες θεοὶ ἀλλήλοισι πέλονται </l>
<l n="80">ἀθάνατοι, οὐδ' εἴ τις ἀπόπροθι δώματα ναίει. </l>
<l n="81">οὐδ' ἄρ' Ὀδυσσῆα μεγαλήτορα ἔνδον ἔτετμεν, </l>
<l n="82">ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ, </l>
<l n="83">δάκρυσι καὶ στοναχῇσι καὶ ἄλγεσι θυμὸν ἐρέχθων </l>
<l n="84">[πόντον ἐπ' ἀτρύγετον δερκέσκετο δάκρυα λείβων]. </l>
<l n="85">Ἑρμείαν δ' ἐρέεινε Καλυψώ, δῖα θεάων, </l>
<l n="86">ἐν θρόνῳ ἱδρύσασα φαεινῷ σιγαλόεντι· </l>
<l n="87" rend="indent(1)">"τίπτε μοι, Ἑρμεία χρυσόρραπι, εἰλήλουθας, </l>
<l n="88">αἰδοῖός τε φίλος τε; πάρος γε μὲν οὔ τι θαμίζεις. </l>
<l n="89">αὔδα ὅ τι φρονέεις· τελέσαι δέ με θυμὸς ἄνωγεν, </l>
<l n="90">εἰ δύναμαι τελέσαι γε καὶ εἰ τετελεσμένον ἐστίν. </l>
<l n="91">[ἀλλ' ἕπεο προτέρω, ἵνα τοι πὰρ ξείνια θείω.]" </l>
<l n="92" rend="indent(1)">ὣς ἄρα φωνήσασα θεὰ παρέθηκε τράπεζαν </l>
<l n="93">ἀμβροσίης πλήσασα, κέρασσε δὲ νέκταρ ἐρυθρόν· </l>
<l n="94">αὐτὰρ ὁ πῖνε καὶ ἦσθε διάκτορος Ἀργεϊφόντης. </l>
<l n="95">αὐτὰρ ἐπεὶ δείπνησε καὶ ἤραρε θυμὸν ἐδωδῇ, </l>
<l n="96">καὶ τότε δή μιν ἔπεσσιν ἀμειβόμενος προσέειπεν· </l>
<l n="97" rend="indent(1)">"εἰρωτᾷς μ' ἐλθόντα θεὰ θεόν· αὐτὰρ ἐγώ τοι </l>
<l n="98">νημερτέως τὸν μῦθον ἐνισπήσω· κέλεαι γάρ. </l>
<l n="99">Ζεὺς ἐμέ γ' ἠνώγει δεῦρ' ἐλθέμεν οὐκ ἐθέλοντα· </l>
<l n="100">τίς δ' ἂν ἑκὼν τοσσόνδε διαδράμοι ἁλμυρὸν ὕδωρ </l>
<l n="101">ἄσπετον; οὐδέ τις ἄγχι βροτῶν πόλις, οἵ τε θεοῖσιν </l>
<l n="102">ἱερά τε ῥέζουσι καὶ ἐξαίτους ἑκατόμβας. </l>
<l n="103">ἀλλὰ μάλ' οὔ πως ἔστι Διὸς νόον αἰγιόχοιο <pb/> </l>
<l n="104">οὔτε παρεξελθεῖν ἄλλον θεὸν οὔθ' ἁλιῶσαι. </l>
<l n="105">φησί τοι ἄνδρα παρεῖναι ὀϊζυρώτατον ἄλλων, </l>
<l n="106">τῶν ἀνδρῶν, οἳ ἄστυ πέρι Πριάμοιο μάχοντο </l>
<l n="107">εἰνάετες, δεκάτῳ δὲ πόλιν πέρσαντες ἔβησαν </l>
<l n="108">οἴκαδ'· ἀτὰρ ἐν νόστῳ Ἀθηναίην ἀλίτοντο, </l>
<l n="109">ἥ σφιν ἐπῶρσ' ἄνεμόν τε κακὸν καὶ κύματα μακρά. </l>
<l n="110">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι, </l>
<l n="111">τὸν δ' ἄρα δεῦρ' ἄνεμός τε φέρων καὶ κῦμα πέλασσε. </l>
<l n="112">τὸν νῦν σ' ἠνώγειν ἀποπεμπέμεν ὅττι τάχιστα· </l>
<l n="113">οὐ γάρ οἱ τῇδ' αἶσα φίλων ἀπονόσφιν ὀλέσθαι, </l>
<l n="114">ἀλλ' ἔτι οἱ μοῖρ' ἐστὶ φίλους τ' ἰδέειν καὶ ἱκέσθαι </l>
<l n="115">οἶκον ἐς ὑψόροφον καὶ ἑὴν ἐς πατρίδα γαῖαν." </l>
<l n="116" rend="indent(1)">ὣς φάτο, ῥίγησεν δὲ Καλυψώ, δῖα θεάων, </l>
<l n="117">καί μιν φωνήσασ' ἔπεα πτερόεντα προσηύδα· </l>
<l n="118" rend="indent(1)">"σχέτλιοί ἐστε, θεοί, ζηλήμονες ἔξοχον ἄλλων, </l>
<l n="119">οἵ τε θεαῖσ' ἀγάασθε παρ' ἀνδράσιν εὐνάζεσθαι </l>
<l n="120">ἀμφαδίην, ἤν τίς τε φίλον ποιήσετ' ἀκοίτην. </l>
<l n="121">ὣς μὲν ὅτ' Ὠρίων' ἕλετο ῥοδοδάκτυλος Ἠώς, </l>
<l n="122">τόφρα οἱ ἠγάασθε θεοὶ ῥεῖα ζώοντες, </l>
<l n="123">ἕως μιν ἐν Ὀρτυγίῃ χρυσόθρονος Ἄρτεμις ἁγνὴ </l>
<l n="124">οἷσ' ἀγανοῖσι βέλεσσιν ἐποιχομένη κατέπεφνεν. </l>
<l n="125">ὣς δ' ὁπότ' Ἰασίωνι ἐϋπλόκαμος Δημήτηρ, </l>
<l n="126">ᾧ θυμῷ εἴξασα, μίγη φιλότητι καὶ εὐνῇ <pb/> </l>
<l n="127">νειῷ ἔνι τριπόλῳ· οὐδὲ δὴν ἦεν ἄπυστος </l>
<l n="128">Ζεύς, ὅς μιν κατέπεφνε βαλὼν ἀργῆτι κεραυνῷ. </l>
<l n="129">ὣς δ' αὖ νῦν μοι ἄγασθε, θεοί, βροτὸν ἄνδρα παρεῖναι. </l>
<l n="130">τὸν μὲν ἐγὼν ἐσάωσα περὶ τρόπιος βεβαῶτα </l>
<l n="131">οἶον, ἐπεί οἱ νῆα θοὴν ἀργῆτι κεραυνῷ </l>
<l n="132">Ζεὺς ἐλάσας ἐκέασσε μέσῳ ἐνὶ οἴνοπι πόντῳ. </l>
<l n="133">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι, </l>
<l n="134">τὸν δ' ἄρα δεῦρ' ἄνεμός τε φέρων καὶ κῦμα πέλασσε. </l>
<l n="135">τὸν μὲν ἐγὼ φίλεόν τε καὶ ἔτρεφον ἠδὲ ἔφασκον </l>
<l n="136">θήσειν ἀθάνατον καὶ ἀγήραον ἤματα πάντα. </l>
<l n="137">ἀλλ' ἐπεὶ οὔ πως ἔστι Διὸς νόον αἰγιόχοιο </l>
<l n="138">οὔτε παρεξελθεῖν ἄλλον θεὸν οὔθ' ἁλιῶσαι, </l>
<l n="139">ἐρρέτω, εἴ μιν κεῖνος ἐποτρύνει καὶ ἀνώγει, </l>
<l n="140">πόντον ἐπ' ἀτρύγετον. πέμψω δέ μιν οὔ πῃ ἐγώ γε· </l>
<l n="141">οὐ γάρ μοι πάρα νῆες ἐπήρετμοι καὶ ἑταῖροι, </l>
<l n="142">οἵ κέν μιν πέμποιεν ἐπ' εὐρέα νῶτα θαλάσσης. </l>
<l n="143">αὐτάρ οἱ πρόφρων ὑποθήσομαι οὐδ' ἐπικεύσω, </l>
<l n="144">ὥς κε μάλ' ἀσκηθὴς ἣν πατρίδα γαῖαν ἵκηται." </l>
<l n="145" rend="indent(1)">τὴν δ' αὖτε προσέειπε διάκτορος Ἀργεϊφόντης· </l>
<l n="146">"οὕτω νῦν ἀπόπεμπε, Διὸς δ' ἐποπίζεο μῆνιν, </l>
<l n="147">μή πώς τοι μετόπισθε κοτεσσάμενος χαλεπήνῃ." </l>
<l n="148" rend="indent(1)">ὣς ἄρα φωνήσας ἀπέβη κρατὺς Ἀργεϊφόντης· </l>
<l n="149">ἡ δ' ἐπ' Ὀδυσσῆα μεγαλήτορα πότνια νύμφη </l>
<l n="150">ἤϊ', ἐπεὶ δὴ Ζηνὸς ἐπέκλυεν ἀγγελιάων. </l>
<l n="151">τὸν δ' ἄρ' ἐπ' ἀκτῆς εὗρε καθήμενον· οὐδέ ποτ' ὄσσε </l>
<l n="152">δακρυόφιν τέρσοντο, κατείβετο δὲ γλυκὺς αἰὼν </l>
<l n="153">νόστον ὀδυρομένῳ, ἐπεὶ οὐκέτι ἥνδανε νύμφη. <pb/> </l>
<l n="154">ἀλλ' ἦ τοι νύκτας μὲν ἰαύεσκεν καὶ ἀνάγκῃ </l>
<l n="155">ἐν σπέεσι γλαφυροῖσι παρ' οὐκ ἐθέλων ἐθελούσῃ· </l>
<l n="156">ἤματα δ' ἂμ πέτρῃσι καὶ ἠϊόνεσσι καθίζων </l>
<l n="157">[δάκρυσι καὶ στοναχῇσι καὶ ἄλγεσι θυμὸν ἐρέχθων] </l>
<l n="158">πόντον ἐπ' ἀτρύγετον δερκέσκετο δάκρυα λείβων. </l>
<l n="159">ἀγχοῦ δ' ἱσταμένη προσεφώνεε δῖα θεάων· </l>
<l n="160" rend="indent(1)">"κάμμορε, μή μοι ἔτ' ἐνθάδ' ὀδύρεο, μηδέ τοι αἰὼν </l>
<l n="161">φθινέτω· ἤδη γάρ σε μάλα πρόφρασσ' ἀποπέμψω. </l>
<l n="162">ἀλλ' ἄγε δούρατα μακρὰ ταμὼν ἁρμόζεο χαλκῷ </l>
<l n="163">εὐρεῖαν σχεδίην· ἀτὰρ ἴκρια πῆξαι ἐπ' αὐτῆς </l>
<l n="164">ὑψοῦ, ὥς σε φέρῃσιν ἐπ' ἠεροειδέα πόντον. </l>
<l n="165">αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν </l>
<l n="166">ἐνθήσω μενοεικέ', ἅ κέν τοι λιμὸν ἐρύκοι, </l>
<l n="167">εἵματά τ' ἀμφιέσω· πέμψω δέ τοι οὖρον ὄπισθεν, </l>
<l n="168">ὥς κε μάλ' ἀσκηθὴς σὴν πατρίδα γαῖαν ἵκηαι, </l>
<l n="169">αἴ κε θεοί γ' ἐθέλωσι, τοὶ οὐρανὸν εὐρὺν ἔχουσιν, </l>
<l n="170">οἵ μευ φέρτεροί εἰσι νοῆσαί τε κρῆναί τε." </l>
<l n="171" rend="indent(1)">ὣς φάτο, ῥίγησεν δὲ πολύτλας δῖος Ὀδυσσεύς, </l>
<l n="172">καί μιν φωνήσας ἔπεα πτερόεντα προσηύδα· </l>
<l n="173" rend="indent(1)">"ἄλλο τι δὴ σύ, θεά, τόδε μήδεαι οὐδέ τι πομπήν, </l>
<l n="174">ἥ με κέλεαι σχεδίῃ περάαν μέγα λαῖτμα θαλάσσης, </l>
<l n="175">δεινόν τ' ἀργαλέον τε· τὸ δ' οὐδ' ἐπὶ νῆες ἐῖσαι </l>
<l n="176">ὠκύποροι περόωσιν, ἀγαλλόμεναι Διὸς οὔρῳ. </l>
<l n="177">οὐδ' ἂν ἐγώ γ' ἀέκητι σέθεν σχεδίης ἐπιβαίην, </l>
<l n="178">εἰ μή μοι τλαίης γε, θεά, μέγαν ὅρκον ὀμόσσαι </l>
<l n="179">μή τί μοι αὐτῷ πῆμα κακὸν βουλευσέμεν ἄλλο." </l>
<l n="180" rend="indent(1)">ὣς φάτο, μείδησεν δὲ Καλυψώ, δῖα θεάων, <pb/> </l>
<l n="181">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν· </l>
<l n="182" rend="indent(1)">"ἦ δὴ ἀλιτρός γ' ἐσσὶ καὶ οὐκ ἀποφώλια εἰδώς, </l>
<l n="183">οἷον δὴ τὸν μῦθον ἐπεφράσθης ἀγορεῦσαι. </l>
<l n="184">ἴστω νῦν τόδε γαῖα καὶ οὐρανὸς εὐρὺς ὕπερθε </l>
<l n="185">καὶ τὸ κατειβόμενον Στυγὸς ὕδωρ, ὅς τε μέγιστος </l>
<l n="186">ὅρκος δεινότατός τε πέλει μακάρεσσι θεοῖσι, </l>
<l n="187">μή τί τοι αὐτῷ πῆμα κακὸν βουλευσέμεν ἄλλο. </l>
<l n="188">ἀλλὰ τὰ μὲν νοέω καὶ φράσσομαι, ἅσσ' ἂν ἐμοί περ </l>
<l n="189">αὐτῇ μηδοίμην, ὅτε με χρειὼ τόσον ἵκοι· </l>
<l n="190">καὶ γὰρ ἐμοὶ νόος ἐστὶν ἐναίσιμος, οὐδέ μοι αὐτῇ </l>
<l n="191">θυμὸς ἐνὶ στήθεσσι σιδήρεος, ἀλλ' ἐλεήμων." </l>
<l n="192" rend="indent(1)">ὣς ἄρα φωνήσασ' ἡγήσατο δῖα θεάων </l>
<l n="193">καρπαλίμως· ὁ δ' ἔπειτα μετ' ἴχνια βαῖνε θεοῖο. </l>
<l n="194">ἷξον δὲ σπεῖος γλαφυρὸν θεὸς ἠδὲ καὶ ἀνήρ· </l>
<l n="195">καί ῥ' ὁ μὲν ἔνθα καθέζετ' ἐπὶ θρόνου, ἔνθεν ἀνέστη </l>
<l n="196">Ἑρμείας, νύμφη δ' ἐτίθει πάρα πᾶσαν ἐδωδήν, </l>
<l n="197">ἔσθειν καὶ πίνειν, οἷα βροτοὶ ἄνδρες ἔδουσιν· </l>
<l n="198">αὐτὴ δ' ἀντίον ἷζεν Ὀδυσσῆος θείοιο, </l>
<l n="199">τῇ δὲ παρ' ἀμβροσίην δμῳαὶ καὶ νέκταρ ἔθηκαν. </l>
<l n="200">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="201">αὐτὰρ ἐπεὶ τάρπησαν ἐδητύος ἠδὲ ποτῆτος, </l>
<l n="202">τοῖσ' ἄρα μύθων ἦρχε Καλυψώ, δῖα θεάων· </l>
<l n="203" rend="indent(1)">"διογενὲς Λαερτιάδη, πολυμήχαν' Ὀδυσσεῦ, </l>
<l n="204">οὕτω δὴ οἶκόνδε φίλην ἐς πατρίδα γαῖαν </l>
<l n="205">αὐτίκα νῦν ἐθέλεις ἰέναι; σὺ δὲ χαῖρε καὶ ἔμπης. </l>
<l n="206">εἴ γε μὲν εἰδείης σῇσι φρεσίν, ὅσσα τοι αἶσα </l>
<l n="207">κήδε' ἀναπλῆσαι, πρὶν πατρίδα γαῖαν ἱκέσθαι, </l>
<l n="208">ἐνθάδε κ' αὖθι μένων σὺν ἐμοὶ τόδε δῶμα φυλάσσοις <pb/> </l>
<l n="209">ἀθάνατός τ' εἴης, ἱμειρόμενός περ ἰδέσθαι </l>
<l n="210">σὴν ἄλοχον, τῆς τ' αἰὲν ἐέλδεαι ἤματα πάντα. </l>
<l n="211">οὐ μέν θην κείνης γε χερείων εὔχομαι εἶναι, </l>
<l n="212">οὐ δέμας οὐδὲ φυήν, ἐπεὶ οὔ πως οὐδὲ ἔοικε </l>
<l n="213">θνητὰς ἀθανάτῃσι δέμας καὶ εἶδος ἐρίζειν." </l>
<l n="214" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="215">"πότνα θεά, μή μοι τόδε χώεο· οἶδα καὶ αὐτὸς </l>
<l n="216">πάντα μάλ', οὕνεκα σεῖο περίφρων Πηνελόπεια </l>
<l n="217">εἶδος ἀκιδνοτέρη μέγεθός τ' εἰσάντα ἰδέσθαι· </l>
<l n="218">ἡ μὲν γὰρ βροτός ἐστι, σὺ δ' ἀθάνατος καὶ ἀγήρως. </l>
<l n="219">ἀλλὰ καὶ ὧς ἐθέλω καὶ ἐέλδομαι ἤματα πάντα </l>
<l n="220">οἴκαδέ τ' ἐλθέμεναι καὶ νόστιμον ἦμαρ ἰδέσθαι. </l>
<l n="221">εἰ δ' αὖ τις ῥαίῃσι θεῶν ἐνὶ οἴνοπι πόντῳ, </l>
<l n="222">τλήσομαι ἐν στήθεσσιν ἔχων ταλαπενθέα θυμόν· </l>
<l n="223">ἤδη γὰρ μάλα πολλὰ πάθον καὶ πολλὰ μόγησα </l>
<l n="224">κύμασι καὶ πολέμῳ· μετὰ καὶ τόδε τοῖσι γενέσθω." </l>
<l n="225" rend="indent(1)">ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθεν· </l>
<l n="226">ἐλθόντες δ' ἄρα τώ γε μυχῷ σπείους γλαφυροῖο </l>
<l n="227">τερπέσθην φιλότητι, παρ' ἀλλήλοισι μένοντες. </l>
<l n="228" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="229">αὐτίχ' ὁ μὲν χλαῖνάν τε χιτῶνά τε ἕννυτ' Ὀδυσσεύς, </l>
<l n="230">αὐτὴ δ' ἀργύφεον φᾶρος μέγα ἕννυτο νύμφη, </l>
<l n="231">λεπτὸν καὶ χαρίεν, περὶ δὲ ζώνην βάλετ' ἰξυῖ </l>
<l n="232">καλὴν χρυσείην, κεφαλῇ δ' ἐφύπερθε καλύπτρην. </l>
<l n="233">καὶ τότ' Ὀδυσσῆϊ μεγαλήτορι μήδετο πομπήν· </l>
<l n="234">δῶκε μέν οἱ πέλεκυν μέγαν, ἄρμενον ἐν παλάμῃσι, </l>
<l n="235">χάλκεον, ἀμφοτέρωθεν ἀκαχμένον· αὐτὰρ ἐν αὐτῷ <pb/> </l>
<l n="236">στειλειὸν περικαλλὲς ἐλάϊνον, εὖ ἐναρηρός· </l>
<l n="237">δῶκε δ' ἔπειτα σκέπαρνον ἐΰξοον· ἦρχε δ' ὁδοῖο </l>
<l n="238">νήσου ἐπ' ἐσχατιήν, ὅθι δένδρεα μακρὰ πεφύκει, </l>
<l n="239">κλήθρη τ' αἴγειρός τ', ἐλάτη τ' ἦν οὐρανομήκης, </l>
<l n="240">αὖα πάλαι, περίκηλα, τά οἱ πλώοιεν ἐλαφρῶς. </l>
<l n="241">αὐτὰρ ἐπεὶ δὴ δεῖξ' ὅθι δένδρεα μακρὰ πεφύκει, </l>
<l n="242">ἡ μὲν ἔβη πρὸς δῶμα Καλυψώ, δῖα θεάων, </l>
<l n="243">αὐτὰρ ὁ τάμνετο δοῦρα· θοῶς δέ οἱ ἤνυτο ἔργον. </l>
<l n="244">εἴκοσι δ' ἔκβαλε πάντα, πελέκκησεν δ' ἄρα χαλκῷ, </l>
<l n="245">ξέσσε δ' ἐπισταμένως καὶ ἐπὶ στάθμην ἴθυνε. </l>
<l n="246">τόφρα δ' ἔνεικε τέρετρα Καλυψώ, δῖα θεάων· </l>
<l n="247">τέτρηνεν δ' ἄρα πάντα καὶ ἥρμοσεν ἀλλήλοισι, </l>
<l n="248">γόμφοισιν δ' ἄρα τήν γε καὶ ἁρμονίῃσιν ἄρασσεν. </l>
<l n="249">ὅσσον τίς τ' ἔδαφος νηὸς τορνώσεται ἀνὴρ </l>
<l n="250">φορτίδος εὐρείης, εὖ εἰδὼς τεκτοσυνάων, </l>
<l n="251">τόσσον ἐπ' εὐρεῖαν σχεδίην ποιήσατ' Ὀδυσσεύς. </l>
<l n="252">ἴκρια δὲ στήσας, ἀραρὼν θαμέσι σταμίνεσσι, </l>
<l n="253">ποίει· ἀτὰρ μακρῇσιν ἐπηγκενίδεσσι τελεύτα. </l>
<l n="254">ἐν δ' ἱστὸν ποίει καὶ ἐπίκριον ἄρμενον αὐτῷ· </l>
<l n="255">πρὸς δ' ἄρα πηδάλιον ποιήσατο, ὄφρ' ἰθύνοι. </l>
<l n="256">φράξε δέ μιν ῥίπεσσι διαμπερὲς οἰσυΐνῃσι, </l>
<l n="257">κύματος εἶλαρ ἔμεν· πολλὴν δ' ἐπεχεύατο ὕλην. </l>
<l n="258">τόφρα δὲ φάρε' ἔνεικε Καλυψώ, δῖα θεάων, </l>
<l n="259">ἱστία ποιήσασθαι· ὁ δ' εὖ τεχνήσατο καὶ τά. </l>
<l n="260">ἐν δ' ὑπέρας τε κάλους τε πόδας τ' ἐνέδησεν ἐν αὐτῇ, <pb/> </l>
<l n="261">μοχλοῖσιν δ' ἄρα τήν γε κατείρυσεν εἰς ἅλα δῖαν. </l>
<l n="262" rend="indent(1)">τέτρατον ἦμαρ ἔην, καὶ τῷ τετέλεστο ἅπαντα· </l>
<l n="263">τῷ δ' ἄρα πέμπτῳ πέμπ' ἀπὸ νήσου δῖα Καλυψώ, </l>
<l n="264">εἵματά τ' ἀμφιέσασα θυώδεα καὶ λούσασα. </l>
<l n="265">ἐν δέ οἱ ἀσκὸν ἔθηκε θεὰ μέλανος οἴνοιο </l>
<l n="266">τὸν ἕτερον, ἕτερον δ' ὕδατος μέγαν, ἐν δὲ καὶ ᾖα </l>
<l n="267">κωρύκῳ, ἐν δέ οἱ ὄψα τίθει μενοεικέα πολλά· </l>
<l n="268">οὖρον δὲ προέηκεν ἀπήμονά τε λιαρόν τε. </l>
<l n="269">γηθόσυνος δ' οὔρῳ πέτασ' ἱστία δῖος Ὀδυσσεύς. </l>
<l n="270">αὐτὰρ ὁ πηδαλίῳ ἰθύνετο τεχνηέντως </l>
<l n="271">ἥμενος· οὐδέ οἱ ὕπνος ἐπὶ βλεφάροισιν ἔπιπτε </l>
<l n="272">Πληϊάδας τ' ἐσορῶντι καὶ ὀψὲ δύοντα Βοώτην </l>
<l n="273">Ἄρκτον θ', ἣν καὶ ἄμαξαν ἐπίκλησιν καλέουσιν, </l>
<l n="274">ἥ τ' αὐτοῦ στρέφεται καί τ' Ὠρίωνα δοκεύει, </l>
<l n="275">οἴη δ' ἄμμορός ἐστι λοετρῶν Ὠκεανοῖο· </l>
<l n="276">τὴν γὰρ δή μιν ἄνωγε Καλυψώ, δῖα θεάων, </l>
<l n="277">ποντοπορευέμεναι ἐπ' ἀριστερὰ χειρὸς ἔχοντα. </l>
<l n="278">ἑπτὰ δὲ καὶ δέκα μὲν πλέεν ἤματα ποντοπορεύων, </l>
<l n="279">ὀκτωκαιδεκάτῃ δ' ἐφάνη ὄρεα σκιόεντα </l>
<l n="280">γαίης Φαιήκων, ὅθι τ' ἄγχιστον πέλεν αὐτῷ· </l>
<l n="281">εἴσατο δ' ὡς ὅτε ῥινὸν ἐν ἠεροειδέϊ πόντῳ. </l>
<l n="282" rend="indent(1)">τὸν δ' ἐξ Αἰθιόπων ἀνιὼν κρείων ἐνοσίχθων </l>
<l n="283">τηλόθεν ἐκ Σολύμων ὀρέων ἴδεν· εἴσατο γάρ οἱ </l>
<l n="284">πόντον ἐπιπλείων. ὁ δ' ἐχώσατο κηρόθι μᾶλλον, </l>
<l n="285">κινήσας δὲ κάρη προτὶ ὃν μυθήσατο θυμόν· </l>
<l n="286" rend="indent(1)">"ὢ πόποι, ἦ μάλα δὴ μετεβούλευσαν θεοὶ ἄλλως </l>
<l n="287">ἀμφ' Ὀδυσῆϊ ἐμεῖο μετ' Αἰθιόπεσσιν ἐόντος· </l>
<l n="288">καὶ δὴ Φαιήκων γαίης σχεδόν, ἔνθα οἱ αἶσα <pb/> </l>
<l n="289">ἐκφυγέειν μέγα πεῖραρ ὀϊζύος, ἥ μιν ἱκάνει. </l>
<l n="290">ἀλλ' ἔτι μέν μίν φημι ἅδην ἐλάαν κακότητος." </l>
<l n="291" rend="indent(1)">ὣς εἰπὼν σύναγεν νεφέλας, ἐτάραξε δὲ πόντον </l>
<l n="292">χερσὶ τρίαιναν ἑλών· πάσας δ' ὀρόθυνεν ἀέλλας </l>
<l n="293">παντοίων ἀνέμων, σὺν δὲ νεφέεσσι κάλυψε </l>
<l n="294">γαῖαν ὁμοῦ καὶ πόντον· ὀρώρει δ' οὐρανόθεν νύξ. </l>
<l n="295">σὺν δ' εὖρός τε νότος τ' ἔπεσον ζέφυρός τε δυσαὴς </l>
<l n="296">καὶ βορέης αἰθρηγενέτης, μέγα κῦμα κυλίνδων. </l>
<l n="297">καὶ τότ' Ὀδυσσῆος λύτο γούνατα καὶ φίλον ἦτορ, </l>
<l n="298">ὀχθήσας δ' ἄρα εἶπε πρὸς ὃν μεγαλήτορα θυμόν· </l>
<l n="299" rend="indent(1)">"ὤ μοι ἐγὼ δειλός, τί νύ μοι μήκιστα γένηται; </l>
<l n="300">δείδω μὴ δὴ πάντα θεὰ νημερτέα εἶπεν, </l>
<l n="301">ἥ μ' ἔφατ' ἐν πόντῳ, πρὶν πατρίδα γαῖαν ἱκέσθαι, </l>
<l n="302">ἄλγε' ἀναπλήσειν· τὰ δὲ δὴ νῦν πάντα τελεῖται. </l>
<l n="303">οἵοισιν νεφέεσσι περιστέφει οὐρανὸν εὐρὺν </l>
<l n="304">Ζεύς, ἐτάραξε δὲ πόντον, ἐπισπέρχουσι δ' ἄελλαι </l>
<l n="305">παντοίων ἀνέμων· νῦν μοι σῶς αἰπὺς ὄλεθρος. </l>
<l n="306">τρὶς μάκαρες Δαναοὶ καὶ τετράκις, οἳ τότ' ὄλοντο </l>
<l n="307">Τροίῃ ἐν εὐρείῃ, χάριν Ἀτρεΐδῃσι φέροντες. </l>
<l n="308">ὡς δὴ ἐγώ γ' ὄφελον θανέειν καὶ πότμον ἐπισπεῖν </l>
<l n="309">ἤματι τῷ ὅτε μοι πλεῖστοι χαλκήρεα δοῦρα </l>
<l n="310">Τρῶες ἐπέρριψαν περὶ Πηλεΐωνι θανόντι. </l>
<l n="311">τῶ κ' ἔλαχον κτερέων, καί μευ κλέος ἦγον Ἀχαιοί· </l>
<l n="312">νῦν δέ με λευγαλέῳ θανάτῳ εἵμαρτο ἁλῶναι." </l>
<l n="313" rend="indent(1)">ὣς ἄρα μιν εἰπόντ' ἔλασεν μέγα κῦμα κατ' ἄκρης, </l>
<l n="314">δεινὸν ἐπεσσύμενον, περὶ δὲ σχεδίην ἐλέλιξε. <pb/> </l>
<l n="315">τῆλε δ' ἀπὸ σχεδίης αὐτὸς πέσε, πηδάλιον δὲ </l>
<l n="316">ἐκ χειρῶν προέηκε· μέσον δέ οἱ ἱστὸν ἔαξε </l>
<l n="317">δεινὴ μισγομένων ἀνέμων ἐλθοῦσα θύελλα· </l>
<l n="318">τηλοῦ δὲ σπεῖρον καὶ ἐπίκριον ἔμπεσε πόντῳ. </l>
<l n="319">τὸν δ' ἄρ' ὑπόβρυχα θῆκε πολὺν χρόνον, οὐδὲ δυνάσθη </l>
<l n="320">αἶψα μάλ' ἀνσχεθέειν μεγάλου ὑπὸ κύματος ὁρμῆς· </l>
<l n="321">εἵματα γάρ ἑ βάρυνε, τά οἱ πόρε δῖα Καλυψώ. </l>
<l n="322">ὀψὲ δὲ δή ῥ' ἀνέδυ, στόματος δ' ἐξέπτυσεν ἅλμην </l>
<l n="323">πικρήν, ἥ οἱ πολλὴ ἀπὸ κρατὸς κελάρυζεν. </l>
<l n="324">ἀλλ' οὐδ' ὧς σχεδίης ἐπελήθετο, τειρόμενός περ, </l>
<l n="325">ἀλλὰ μεθορμηθεὶς ἐνὶ κύμασιν ἐλλάβετ' αὐτῆς, </l>
<l n="326">ἐν μέσσῃ δὲ καθῖζε τέλος θανάτου ἀλεείνων. </l>
<l n="327">τὴν δ' ἐφόρει μέγα κῦμα κατὰ ῥόον ἔνθα καὶ ἔνθα. </l>
<l n="328">ὡς δ' ὅτ' ὀπωρινὸς βορέης φορέῃσιν ἀκάνθας </l>
<l n="329">ἂμ πεδίον, πυκιναὶ δὲ πρὸς ἀλλήλῃσιν ἔχονται. </l>
<l n="330">ὣς τὴν ἂμ πέλαγος ἄνεμοι φέρον ἔνθα καὶ ἔνθα· </l>
<l n="331">ἄλλοτε μέν τε νότος βορέῃ προβάλεσκε φέρεσθαι, </l>
<l n="332">ἄλλοτε δ' αὖτ' εὖρος ζεφύρῳ εἴξασκε διώκειν. </l>
<l n="333" rend="indent(1)">τὸν δὲ ἴδεν Κάδμου θυγάτηρ, καλλίσφυρος Ἰνώ, </l>
<l n="334">Λευκοθέη, ἣ πρὶν μὲν ἔην βροτὸς αὐδήεσσα, </l>
<l n="335">νῦν δ' ἁλὸς ἐν πελάγεσσι θεῶν ἐξέμμορε τιμῆς. </l>
<l n="336">ἥ ῥ' Ὀδυσῆ' ἐλέησεν ἀλώμενον, ἄλγε' ἔχοντα· </l>
<l n="337">[αἰθυίῃ δ' εἰκυῖα ποτῇ ἀνεδύσετο λίμνης,] </l>
<l n="338">ἷζε δ' ἐπὶ σχεδίης καί μιν πρὸς μῦθον ἔειπε· </l>
<l n="339" rend="indent(1)">"κάμμορε, τίπτε τοι ὧδε Ποσειδάων ἐνοσίχθων </l>
<l n="340">ὠδύσατ' ἐκπάγλως, ὅτι τοι κακὰ πολλὰ φυτεύει; <pb/> </l>
<l n="341">οὐ μὲν δή σε καταφθείσει, μάλα περ μενεαίνων. </l>
<l n="342">ἀλλὰ μάλ' ὧδ' ἕρξαι, δοκέεις δέ μοι οὐκ ἀπινύσσειν· </l>
<l n="343">εἵματα ταῦτ' ἀποδὺς σχεδίην ἀνέμοισι φέρεσθαι </l>
<l n="344">κάλλιπ', ἀτὰρ χείρεσσι νέων ἐπιμαίεο νόστου </l>
<l n="345">γαίης Φαιήκων, ὅθι τοι μοῖρ' ἐστὶν ἀλύξαι. </l>
<l n="346">τῆ δέ, τόδε κρήδεμνον ὑπὸ στέρνοιο τανύσσαι </l>
<l n="347">ἄμβροτον· οὐδέ τί τοι παθέειν δέος οὐδ' ἀπολέσθαι. </l>
<l n="348">αὐτὰρ ἐπὴν χείρεσσιν ἐφάψεαι ἠπείροιο, </l>
<l n="349">ἂψ ἀπολυσάμενος βαλέειν εἰς οἴνοπα πόντον </l>
<l n="350">πολλὸν ἀπ' ἠπείρου, αὐτὸς δ' ἀπονόσφι τραπέσθαι." </l>
<l n="351" rend="indent(1)">ὣς ἄρα φωνήσασα θεὰ κρήδεμνον ἔδωκεν, </l>
<l n="352">αὐτὴ δ' ἂψ ἐς πόντον ἐδύσετο κυμαίνοντα </l>
<l n="353">αἰθυίῃ εἰκυῖα· μέλαν δέ ἑ κῦμ' ἐκάλυψεν. </l>
<l n="354">αὐτὰρ ὁ μερμήριξε πολύτλας δῖος Ὀδυσσεύς, </l>
<l n="355">ὀχθήσας δ' ἄρα εἶπε πρὸς ὃν μεγαλήτορα θυμόν· </l>
<l n="356" rend="indent(1)">"ὤ μοι ἐγώ, μή τίς μοι ὑφαίνῃσιν δόλον αὖτε </l>
<l n="357">ἀθανάτων, ὅ τέ με σχεδίης ἀποβῆναι ἀνώγει. </l>
<l n="358">ἀλλὰ μάλ' οὔ πω πείσομ', ἐπεὶ ἑκὰς ὀφθαλμοῖσι </l>
<l n="359">γαῖαν ἐγὼν ἰδόμην, ὅθι μοι φάτο φύξιμον εἶναι. </l>
<l n="360">ἀλλὰ μάλ' ὧδ' ἕρξω, δοκέει δέ μοι εἶναι ἄριστον· </l>
<l n="361">ὄφρ' ἂν μέν κεν δούρατ' ἐν ἁρμονίῃσιν ἀρήρῃ, </l>
<l n="362">τόφρ' αὐτοῦ μενέω καὶ τλήσομαι ἄλγεα πάσχων· </l>
<l n="363">αὐτὰρ ἐπὴν δή μοι σχεδίην διὰ κῦμα τινάξῃ, </l>
<l n="364">νήξομ', ἐπεὶ οὐ μέν τι πάρα προνοῆσαι ἄμεινον." <pb/> </l>
<l n="365" rend="indent(1)">εἷος ὁ ταῦθ' ὥρμαινε κατὰ φρένα καὶ κατὰ θυμόν, </l>
<l n="366">ὦρσε δ' ἐπὶ μέγα κῦμα Ποσειδάων ἐνοσίχθων, </l>
<l n="367">δεινόν τ' ἀργαλέον τε, κατηρεφές, ἤλασε δ' αὐτόν. </l>
<l n="368">ὡς δ' ἄνεμος ζαὴς ᾔων θημῶνα τινάξῃ </l>
<l n="369">καρφαλέων, τὰ μὲν ἄρ τε διεσκέδασ' ἄλλυδις ἄλλῃ, </l>
<l n="370">ὣς τῆς δούρατα μακρὰ διεσκέδασ'. αὐτὰρ Ὀδυσσεὺς </l>
<l n="371">ἀμφ' ἑνὶ δούρατι βαῖνε, κέληθ' ὡς ἵππον ἐλαύνων, </l>
<l n="372">εἵματα δ' ἐξαπέδυνε, τά οἱ πόρε δῖα Καλυψώ. </l>
<l n="373">αὐτίκα δὲ κρήδεμνον ὑπὸ στέρνοιο τάνυσσεν, </l>
<l n="374">αὐτὸς δὲ πρηνὴς ἁλὶ κάππεσε, χεῖρε πετάσσας, </l>
<l n="375">νηχέμεναι μεμαώς. ἴδε δὲ κρείων ἐνοσίχθων, </l>
<l n="376">κινήσας δὲ κάρη προτὶ ὃν μυθήσατο θυμόν· </l>
<l n="377" rend="indent(1)">"οὕτω νῦν κακὰ πολλὰ παθὼν ἀλόω κατὰ πόντον, </l>
<l n="378">εἰς ὅ κεν ἀνθρώποισι διοτρεφέεσσι μιγήῃς. </l>
<l n="379">ἀλλ' οὐδ' ὧς σε ἔολπα ὀνόσσεσθαι κακότητος." </l>
<l n="380" rend="indent(1)">ὣς ἄρα φωνήσας ἵμασεν καλλίτριχας ἵππους, </l>
<l n="381">ἵκετο δ' εἰς Αἰγάς, ὅθι οἱ κλυτὰ δώματ' ἔασιν. </l>
<l n="382" rend="indent(1)">αὐτὰρ Ἀθηναίη, κούρη Διός, ἄλλ' ἐνόησεν· </l>
<l n="383">ἦ τοι τῶν ἄλλων ἀνέμων κατέδησε κελεύθους, </l>
<l n="384">παύσασθαι δ' ἐκέλευσε καὶ εὐνηθῆναι ἅπαντας· </l>
<l n="385">ὦρσε δ' ἐπὶ κραιπνὸν βορέην, πρὸ δὲ κύματ' ἔαξεν, </l>
<l n="386">εἷος ὃ Φαιήκεσσι φιληρέτμοισι μιγείη </l>
<l n="387">διογενὴς Ὀδυσεύς, θάνατον καὶ κῆρας ἀλύξας. </l>
<l n="388" rend="indent(1)">ἔνθα δύω νύκτας δύο τ' ἤματα κύματι πηγῷ </l>
<l n="389">πλάζετο, πολλὰ δέ οἱ κραδίη προτιόσσετ' ὄλεθρον. </l>
<l n="390">ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς, </l>
<l n="391">καὶ τότ' ἔπειτ' ἄνεμος μὲν ἐπαύσατο ἠδὲ γαλήνη <pb/> </l>
<l n="392">ἔπλετο νηνεμίη· ὁ δ' ἄρα σχεδὸν εἴσιδε γαῖαν </l>
<l n="393">ὀξὺ μάλα προϊδών, μεγάλου ὑπὸ κύματος ἀρθείς. </l>
<l n="394">ὡς δ' ὅτ' ἂν ἀσπάσιος βίοτος παίδεσσι φανήῃ </l>
<l n="395">πατρός, ὃς ἐν νούσῳ κεῖται κρατέρ' ἄλγεα πάσχων, </l>
<l n="396">δηρὸν τηκόμενος, στυγερὸς δέ οἱ ἔχραε δαίμων, </l>
<l n="397">ἀσπάσιον δ' ἄρα τόν γε θεοὶ κακότητος ἔλυσαν, </l>
<l n="398">ὣς Ὀδυσῆ' ἀσπαστὸν ἐείσατο γαῖα καὶ ὕλη, </l>
<l n="399">νῆχε δ' ἐπειγόμενος ποσὶν ἠπείρου ἐπιβῆναι. </l>
<l n="400">ἀλλ' ὅτε τόσσον ἀπῆν, ὅσσον τε γέγωνε βοήσας, </l>
<l n="401">καὶ δὴ δοῦπον ἄκουσε ποτὶ σπιλάδεσσι θαλάσσης· — </l>
<l n="402">ῥόχθει γὰρ μέγα κῦμα ποτὶ ξερὸν ἠπείροιο </l>
<l n="403">δεινὸν ἐρευγόμενον, εἴλυτο δὲ πάνθ' ἁλὸς ἄχνῃ· </l>
<l n="404">οὐ γὰρ ἔσαν λιμένες νηῶν ὀχοί, οὐδ' ἐπιωγαί, </l>
<l n="405">ἀλλ' ἀκταὶ προβλῆτες ἔσαν σπιλάδες τε πάγοι τε· — </l>
<l n="406">καὶ τότ' Ὀδυσσῆος λύτο γούνατα καὶ φίλον ἦτορ, </l>
<l n="407">ὀχθήσας δ' ἄρα εἶπε πρὸς ὃν μεγαλήτορα θυμόν· </l>
<l n="408" rend="indent(1)">"ὤ μοι, ἐπεὶ δὴ γαῖαν ἀελπέα δῶκεν ἰδέσθαι </l>
<l n="409">Ζεύς, καὶ δὴ τόδε λαῖτμα διατμήξας ἐπέρησα, </l>
<l n="410">ἔκβασις οὔ πῃ φαίνεθ' ἁλὸς πολιοῖο θύραζε· </l>
<l n="411">ἔκτοσθεν μὲν γὰρ πάγοι ὀξέες, ἀμφὶ δὲ κῦμα </l>
<l n="412">βέβρυχεν ῥόθιον, λισσὴ δ' ἀναδέδρομε πέτρη, </l>
<l n="413">ἀγχιβαθὴς δὲ θάλασσα, καὶ οὔ πως ἔστι πόδεσσι </l>
<l n="414">στήμεναι ἀμφοτέροισι καὶ ἐκφυγέειν κακότητα· </l>
<l n="415">μή πώς μ' ἐκβαίνοντα βάλῃ λίθακι ποτὶ πέτρῃ </l>
<l n="416">κῦμα μέγ' ἁρπάξαν· μελέη δέ μοι ἔσσεται ὁρμή. <pb/> </l>
<l n="417">εἰ δέ κ' ἔτι προτέρω παρανήξομαι, ἤν που ἐφεύρω </l>
<l n="418">ἠϊόνας τε παραπλῆγας λιμένας τε θαλάσσης, </l>
<l n="419">δείδω μή μ' ἐξαῦτις ἀναρπάξασα θύελλα </l>
<l n="420">πόντον ἐπ' ἰχθυόεντα φέρῃ βαρέα στενάχοντα, </l>
<l n="421">ἠέ τί μοι καὶ κῆτος ἐπισσεύῃ μέγα δαίμων </l>
<l n="422">ἐξ ἁλός, οἷά τε πολλὰ τρέφει κλυτὸς Ἀμφιτρίτη· </l>
<l n="423">οἶδα γὰρ ὥς μοι ὀδώδυσται κλυτὸς ἐννοσίγαιος." </l>
<l n="424" rend="indent(1)">εἷος ὁ ταῦθ' ὥρμαινε κατὰ φρένα καὶ κατὰ θυμόν, </l>
<l n="425">τόφρα δέ μιν μέγα κῦμα φέρεν τρηχεῖαν ἐπ' ἀκτήν. </l>
<l n="426">ἔνθα κ' ἀπὸ ῥινοὺς δρύφθη, σὺν δ' ὀστέ' ἀράχθη, </l>
<l n="427">εἰ μὴ ἐπὶ φρεσὶ θῆκε θεὰ γλαυκῶπις Ἀθήνη· </l>
<l n="428">ἀμφοτέρῃσι δὲ χερσὶν ἐπεσσύμενος λάβε πέτρης, </l>
<l n="429">τῆς ἔχετο στενάχων, εἷος μέγα κῦμα παρῆλθε. </l>
<l n="430">καὶ τὸ μὲν ὣς ὑπάλυξε, παλιρρόθιον δέ μιν αὖτις </l>
<l n="431">πλῆξεν ἐπεσσύμενον, τηλοῦ δέ μιν ἔμβαλε πόντῳ. </l>
<l n="432">ὡς δ' ὅτε πουλύποδος θαλάμης ἐξελκομένοιο </l>
<l n="433">πρὸς κοτυληδονόφιν πυκιναὶ λάϊγγες ἔχονται, </l>
<l n="434">ὣς τοῦ πρὸς πέτρῃσι θρασειάων ἀπὸ χειρῶν </l>
<l n="435">ῥινοὶ ἀπέδρυφθεν· τὸν δὲ μέγα κῦμ' ἐκάλυψεν. </l>
<l n="436">ἔνθα κε δὴ δύστηνος ὑπὲρ μόρον ὤλετ' Ὀδυσσεύς, </l>
<l n="437">εἰ μὴ ἐπιφροσύνην δῶκε γλαυκῶπις Ἀθήνη· </l>
<l n="438">κύματος ἐξαναδύς, τά τ' ἐρεύγεται ἤπειρόνδε, </l>
<l n="439">νῆχε παρέξ, ἐς γαῖαν ὁρώμενος, εἴ που ἐφεύροι </l>
<l n="440">ἠϊόνας τε παραπλῆγας λιμένας τε θαλάσσης. </l>
<l n="441">ἀλλ' ὅτε δὴ ποταμοῖο κατὰ στόμα καλλιρόοιο <pb/> </l>
<l n="442">ἷξε νέων, τῇ δή οἱ ἐείσατο χῶρος ἄριστος, </l>
<l n="443">λεῖος πετράων, καὶ ἐπὶ σκέπας ἦν ἀνέμοιο· </l>
<l n="444">ἔγνω δὲ προρέοντα καὶ εὔξατο ὃν κατὰ θυμόν· </l>
<l n="445" rend="indent(1)">"κλῦθι, ἄναξ, ὅτις ἐσσί· πολύλλιστον δέ σ' ἱκάνω </l>
<l n="446">φεύγων ἐκ πόντοιο Ποσειδάωνος ἐνιπάς. </l>
<l n="447">αἰδοῖος μέν τ' ἐστὶ καὶ ἀθανάτοισι θεοῖσιν, </l>
<l n="448">ἀνδρῶν ὅς τις ἵκηται ἀλώμενος, ὡς καὶ ἐγὼ νῦν </l>
<l n="449">σόν τε ῥόον σά τε γούναθ' ἱκάνω πολλὰ μογήσας. </l>
<l n="450">ἀλλ' ἐλέαιρε, ἄναξ· ἱκέτης δέ τοι εὔχομαι εἶναι." </l>
<l n="451" rend="indent(1)">ὣς φάθ', ὁ δ' αὐτίκα παῦσεν ἑὸν ῥόον, ἔσχε δὲ κῦμα, </l>
<l n="452">πρόσθε δέ οἱ ποίησε γαλήνην, τὸν δ' ἐσάωσεν </l>
<l n="453">ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε </l>
<l n="454">χεῖράς τε στιβαράς· ἁλὶ γὰρ δέδμητο φίλον κῆρ· </l>
<l n="455">ᾤδεε δὲ χρόα πάντα, θάλασσα δὲ κήκιε πολλὴ </l>
<l n="456">ἂν στόμα τε ῥῖνάς θ'· ὁ δ' ἄρ' ἄπνευστος καὶ ἄναυδος </l>
<l n="457">κεῖτ' ὀλιγηπελέων, κάματος δέ μιν αἰνὸς ἵκανεν. </l>
<l n="458">ἀλλ' ὅτε δή ῥ' ἄμπνυτο καὶ ἐς φρένα θυμὸς ἀγέρθη, </l>
<l n="459">καὶ τότε δὴ κρήδεμνον ἀπὸ ἕο λῦσε θεοῖο. </l>
<l n="460">καὶ τὸ μὲν ἐς ποταμὸν ἁλιμυρήεντα μεθῆκεν, </l>
<l n="461">ἂψ δ' ἔφερεν μέγα κῦμα κατὰ ῥόον, αἶψα δ' ἄρ' Ἰνὼ </l>
<l n="462">δέξατο χερσὶ φίλῃσιν· ὁ δ' ἐκ ποταμοῖο λιασθεὶς </l>
<l n="463">σχοίνῳ ὑπεκλίνθη, κύσε δὲ ζείδωρον ἄρουραν. </l>
<l n="464">ὀχθήσας δ' ἄρα εἶπε πρὸς ὃν μεγαλήτορα θυμόν· </l>
<l n="465" rend="indent(1)">"ὤ μοι ἐγώ, τί πάθω; τί νύ μοι μήκιστα γένηται; </l>
<l n="466">εἰ μέν κ' ἐν ποταμῷ δυσκηδέα νύκτα φυλάσσω, </l>
<l n="467">μή μ' ἄμυδις στίβη τε κακὴ καὶ θῆλυς ἐέρση </l>
<l n="468">ἐξ ὀλιγηπελίης δαμάσῃ κεκαφηότα θυμόν· <pb/> </l>
<l n="469">αὔρη δ' ἐκ ποταμοῦ ψυχρὴ πνέει ἠῶθι πρό. </l>
<l n="470">εἰ δέ κεν ἐς κλειτὺν ἀναβὰς καὶ δάσκιον ὕλην </l>
<l n="471">θάμνοισ' ἐν πυκινοῖσι καταδράθω, εἴ με μεθείη </l>
<l n="472">ῥῖγος καὶ κάματος, γλυκερὸς δέ μοι ὕπνος ἐπέλθοι, </l>
<l n="473">δείδω μὴ θήρεσσιν ἕλωρ καὶ κύρμα γένωμαι." </l>
<l n="474" rend="indent(1)">ὣς ἄρα οἱ φρονέοντι δοάσσατο κέρδιον εἶναι· </l>
<l n="475">βῆ ῥ' ἴμεν εἰς ὕλην· τὴν δὲ σχεδὸν ὕδατος εὗρεν </l>
<l n="476">ἐν περιφαινομένῳ. δοιοὺς δ' ἄρ' ὑπήλυθε θάμνους </l>
<l n="477">ἐξ ὁμόθεν πεφυῶτας· ὁ μὲν φυλίης, ὁ δ' ἐλαίης. </l>
<l n="478">τοὺς μὲν ἄρ' οὔτ' ἀνέμων διάη μένος ὑγρὸν ἀέντων, </l>
<l n="479">οὔτε ποτ' ἠέλιος φαέθων ἀκτῖσιν ἔβαλλεν, </l>
<l n="480">οὔτ' ὄμβρος περάασκε διαμπερές· ὣς ἄρα πυκνοὶ </l>
<l n="481">ἀλλήλοισιν ἔφυν ἐπαμοιβαδίς· οὓς ὑπ' Ὀδυσσεὺς </l>
<l n="482">δύσετ'. ἄφαρ δ' εὐνὴν ἐπαμήσατο χερσὶ φίλῃσιν </l>
<l n="483">εὐρεῖαν· φύλλων γὰρ ἔην χύσις ἤλιθα πολλή, </l>
<l n="484">ὅσσον τ' ἠὲ δύω ἠὲ τρεῖς ἄνδρας ἔρυσθαι </l>
<l n="485">ὥρῃ χειμερίῃ, εἰ καὶ μάλα περ χαλεπαίνοι. </l>
<l n="486">τὴν μὲν ἰδὼν γήθησε πολύτλας δῖος Ὀδυσσεύς, </l>
<l n="487">ἐν δ' ἄρα μέσσῃ λέκτο, χύσιν δ' ἐπεχεύατο φύλλων. </l>
<l n="488">ὡς δ' ὅτε τις δαλὸν σποδιῇ ἐνέκρυψε μελαίνῃ </l>
<l n="489">ἀγροῦ ἐπ' ἐσχατιῆς, ᾧ μὴ πάρα γείτονες ἄλλοι, </l>
<l n="490">σπέρμα πυρὸς σῴζων, ἵνα μή ποθεν ἄλλοθεν αὕοι, </l>
<l n="491">ὣς Ὀδυσεὺς φύλλοισι καλύψατο. τῷ δ' ἄρ' Ἀθήνη </l>
<l n="492">ὕπνον ἐπ' ὄμμασι χεῦ', ἵνα μιν παύσειε τάχιστα </l>
<l n="493">δυσπονέος καμάτοιο, φίλα βλέφαρ' ἀμφικαλύψας. <pb/> </l>
</div>
<div type="Book" n="6">
<l n="t"><label type="head">ΟΔΥΣΣΕΙΑΣ Ζ</label> </l>
<l n="1">Ὣς ὁ μὲν ἔνθα καθεῦδε πολύτλας δῖος Ὀδυσσεὺς </l>
<l n="2">ὕπνῳ καὶ καμάτῳ ἀρημένος· αὐτὰρ Ἀθήνη </l>
<l n="3">βῆ ῥ' ἐς Φαιήκων ἀνδρῶν δῆμόν τε πόλιν τε· </l>
<l n="4">οἳ πρὶν μέν ποτ' ἔναιον ἐν εὐρυχόρῳ Ὑπερείῃ, </l>
<l n="5">ἀγχοῦ Κυκλώπων ἀνδρῶν ὑπερηνορεόντων, </l>
<l n="6">οἵ σφεας σινέσκοντο, βίηφι δὲ φέρτεροι ἦσαν. </l>
<l n="7">ἔνθεν ἀναστήσας ἄγε Ναυσίθοος θεοειδής, </l>
<l n="8">εἷσεν δὲ Σχερίῃ, ἑκὰς ἀνδρῶν ἀλφηστάων, </l>
<l n="9">ἀμφὶ δὲ τεῖχος ἔλασσε πόλει καὶ ἐδείματο οἴκους </l>
<l n="10">καὶ νηοὺς ποίησε θεῶν καὶ ἐδάσσατ' ἀρούρας. </l>
<l n="11">ἀλλ' ὁ μὲν ἤδη κηρὶ δαμεὶς Ἄϊδόσδε βεβήκει, </l>
<l n="12">Ἀλκίνοος δὲ τότ' ἦρχε, θεῶν ἄπο μήδεα εἰδώς. </l>
<l n="13">τοῦ μὲν ἔβη πρὸς δῶμα θεὰ γλαυκῶπις Ἀθήνη, </l>
<l n="14">νόστον Ὀδυσσῆϊ μεγαλήτορι μητιόωσα. </l>
<l n="15">βῆ δ' ἴμεν ἐς θάλαμον πολυδαίδαλον, ᾧ ἔνι κούρη </l>
<l n="16">κοιμᾶτ' ἀθανάτῃσι φυὴν καὶ εἶδος ὁμοίη, </l>
<l n="17">Ναυσικάα, θυγάτηρ μεγαλήτορος Ἀλκινόοιο, </l>
<l n="18">πὰρ δὲ δύ' ἀμφίπολοι, Χαρίτων ἄπο κάλλος ἔχουσαι, </l>
<l n="19">σταθμοῖϊν ἑκάτερθε· θύραι δ' ἐπέκειντο φαειναί. </l>
<l n="20">ἡ δ' ἀνέμου ὡς πνοιὴ ἐπέσσυτο δέμνια κούρης, </l>
<l n="21">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν, <pb/> </l>
<l n="22">εἰδομένη κούρῃ ναυσικλειτοῖο Δύμαντος, </l>
<l n="23">ἥ οἱ ὁμηλικίη μὲν ἔην, κεχάριστο δὲ θυμῷ. </l>
<l n="24">τῇ μιν ἐεισαμένη προσέφη γλαυκῶπις Ἀθήνη· </l>
<l n="25" rend="indent(1)">"Ναυσικάα, τί νύ σ' ὧδε μεθήμονα γείνατο μήτηρ; </l>
<l n="26">εἵματα μέν τοι κεῖται ἀκηδέα σιγαλόεντα, </l>
<l n="27">σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν </l>
<l n="28">ἕννυσθαι, τὰ δὲ τοῖσι παρασχεῖν, οἵ κέ σ' ἄγωνται· </l>
<l n="29">ἐκ γάρ τοι τούτων φάτις ἀνθρώπους ἀναβαίνει </l>
<l n="30">ἐσθλή, χαίρουσιν δὲ πατὴρ καὶ πότνια μήτηρ. </l>
<l n="31">ἀλλ' ἴομεν πλυνέουσαι ἅμ' ἠόϊ φαινομένηφι· </l>
<l n="32">καί τοι ἐγὼ συνέριθος ἅμ' ἕψομαι, ὄφρα τάχιστα </l>
<l n="33">ἐντύνεαι, ἐπεὶ οὔ τοι ἔτι δὴν παρθένος ἔσσεαι· </l>
<l n="34">ἤδη γάρ σε μνῶνται ἀριστῆες κατὰ δῆμον </l>
<l n="35">πάντων Φαιήκων, ὅθι τοι γένος ἐστὶ καὶ αὐτῇ. </l>
<l n="36">ἀλλ' ἄγ' ἐπότρυνον πατέρα κλυτὸν ἠῶθι πρὸ </l>
<l n="37">ἡμιόνους καὶ ἄμαξαν ἐφοπλίσαι, ἥ κεν ἄγῃσι </l>
<l n="38">ζῶστρά τε καὶ πέπλους καὶ ῥήγεα σιγαλόεντα. </l>
<l n="39">καὶ δὲ σοὶ ὧδ' αὐτῇ πολὺ κάλλιον ἠὲ πόδεσσιν </l>
<l n="40">ἔρχεσθαι· πολλὸν γὰρ ἄπο πλυνοί εἰσι πόληος." </l>
<l n="41" rend="indent(1)">ἡ μὲν ἄρ' ὣς εἰποῦσ' ἀπέβη γλαυκῶπις Ἀθήνη </l>
<l n="42">Οὔλυμπόνδ', ὅθι φασὶ θεῶν ἕδος ἀσφαλὲς αἰεὶ </l>
<l n="43">ἔμμεναι· οὔτ' ἀνέμοισι τινάσσεται οὔτε ποτ' ὄμβρῳ </l>
<l n="44">δεύεται οὔτε χιὼν ἐπιπίλναται, ἀλλὰ μάλ' αἴθρη </l>
<l n="45">πέπταται ἀννέφελος, λευκὴ δ' ἐπιδέδρομεν αἴγλη· </l>
<l n="46">τῷ ἔνι τέρπονται μάκαρες θεοὶ ἤματα πάντα. </l>
<l n="47">ἔνθ' ἀπέβη γλαυκῶπις, ἐπεὶ διεπέφραδε κούρῃ. </l>
<l n="48" rend="indent(1)">αὐτίκα δ' Ἠὼς ἦλθεν ἐΰθρονος, ἥ μιν ἔγειρε </l>
<l n="49">Ναυσικάαν εὔπεπλον· ἄφαρ δ' ἀπεθαύμασ' ὄνειρον, <pb/> </l>
<l n="50">βῆ δ' ἴμεναι διὰ δώμαθ', ἵν' ἀγγείλειε τοκεῦσι, </l>
<l n="51">πατρὶ φίλῳ καὶ μητρί· κιχήσατο δ' ἔνδον ἐόντας. </l>
<l n="52">ἡ μὲν ἐπ' ἐσχάρῃ ἧστο σὺν ἀμφιπόλοισι γυναιξίν, </l>
<l n="53">ἠλάκατα στρωφῶσ' ἁλιπόρφυρα· τῷ δὲ θύραζε </l>
<l n="54">ἐρχομένῳ ξύμβλητο μετὰ κλειτοὺς βασιλῆας </l>
<l n="55">ἐς βουλήν, ἵνα μιν κάλεον Φαίηκες ἀγαυοί. </l>
<l n="56">ἡ δὲ μάλ' ἄγχι στᾶσα φίλον πατέρα προσέειπε· </l>
<l n="57" rend="indent(1)">"πάππα φίλ', οὐκ ἂν δή μοι ἐφοπλίσσειας ἀπήνην </l>
<l n="58">ὑψηλὴν εὔκυκλον, ἵνα κλυτὰ εἵματ' ἄγωμαι </l>
<l n="59">ἐς ποταμὸν πλυνέουσα, τά μοι ῥερυπωμένα κεῖται; </l>
<l n="60">καὶ δὲ σοὶ αὐτῷ ἔοικε μετὰ πρώτοισιν ἐόντα </l>
<l n="61">βουλὰς βουλεύειν καθαρὰ χροῒ εἵματ' ἔχοντα. </l>
<l n="62">πέντε δέ τοι φίλοι υἷες ἐνὶ μεγάροις γεγάασιν, </l>
<l n="63">οἱ δύ' ὀπυίοντες, τρεῖς δ' ἠΐθεοι θαλέθοντες· </l>
<l n="64">οἱ δ' αἰεὶ ἐθέλουσι νεόπλυτα εἵματ' ἔχοντες </l>
<l n="65">ἐς χορὸν ἔρχεσθαι· τὰ δ' ἐμῇ φρενὶ πάντα μέμηλεν." </l>
<l n="66" rend="indent(1)">ὣς ἔφατ'· αἴδετο γὰρ θαλερὸν γάμον ἐξονομῆναι </l>
<l n="67">πατρὶ φίλῳ· ὁ δὲ πάντα νόει καὶ ἀμείβετο μύθῳ· </l>
<l n="68" rend="indent(1)">"οὔτε τοι ἡμιόνων φθονέω, τέκος, οὔτε τευ ἄλλου. </l>
<l n="69">ἔρχευ· ἀτάρ τοι δμῶες ἐφοπλίσσουσιν ἀπήνην </l>
<l n="70">ὑψηλὴν εὔκυκλον, ὑπερτερίῃ ἀραρυῖαν." </l>
<l n="71" rend="indent(1)">ὣς εἰπὼν δμώεσσιν ἐκέκλετο, τοὶ δ' ἐπίθοντο. </l>
<l n="72">οἱ μὲν ἄρ' ἐκτὸς ἄμαξαν ἐΰτροχον ἡμιονείην </l>
<l n="73">ὅπλεον ἡμιόνους θ' ὕπαγον ζεῦξάν θ' ὑπ' ἀπήνῃ· </l>
<l n="74">κούρη δ' ἐκ θαλάμοιο φέρεν ἐσθῆτα φαεινήν. </l>
<l n="75">καὶ τὴν μὲν κατέθηκεν ἐϋξέστῳ ἐπ' ἀπήνῃ· </l>
<l n="76">μήτηρ δ' ἐν κίστῃ ἐτίθει μενοεικέ' ἐδωδὴν <pb/> </l>
<l n="77">παντοίην, ἐν δ' ὄψα τίθει, ἐν δ' οἶνον ἔχευεν </l>
<l n="78">ἀσκῷ ἐν αἰγείῳ· κούρη δ' ἐπεβήσετ' ἀπήνης. </l>
<l n="79">δῶκεν δὲ χρυσέῃ ἐν ληκύθῳ ὑγρὸν ἔλαιον, </l>
<l n="80">εἷος χυτλώσαιτο σὺν ἀμφιπόλοισι γυναιξίν. </l>
<l n="81">ἡ δ' ἔλαβεν μάστιγα καὶ ἡνία σιγαλόεντα, </l>
<l n="82">μάστιξεν δ' ἐλάαν· καναχὴ δ' ἦν ἡμιόνοιϊν· </l>
<l n="83">αἱ δ' ἄμοτον τανύοντο, φέρον δ' ἐσθῆτα καὶ αὐτήν, </l>
<l n="84">οὐκ οἴην· ἅμα τῇ γε καὶ ἀμφίπολοι κίον ἄλλαι. </l>
<l n="85" rend="indent(1)">αἱ δ' ὅτε δὴ ποταμοῖο ῥόον περικαλλέ' ἵκοντο, </l>
<l n="86">ἔνθ' ἦ τοι πλυνοὶ ἦσαν ἐπηετανοί, πολὺ δ' ὕδωρ </l>
<l n="87">καλὸν ὑπεκπρόρεεν μάλα περ ῥυπόωντα καθῆραι, </l>
<l n="88">ἔνθ' αἵ γ' ἡμιόνους μὲν ὑπεκπροέλυσαν ἀπήνης. </l>
<l n="89">καὶ τὰς μὲν σεῦαν ποταμὸν πάρα δινήεντα </l>
<l n="90">τρώγειν ἄγρωστιν μελιηδέα· ταὶ δ' ἀπ' ἀπήνης </l>
<l n="91">εἵματα χερσὶν ἕλοντο καὶ ἐσφόρεον μέλαν ὕδωρ, </l>
<l n="92">στεῖβον δ' ἐν βόθροισι θοῶς, ἔριδα προφέρουσαι. </l>
<l n="93">αὐτὰρ ἐπεὶ πλῦνάν τε κάθηράν τε ῥύπα πάντα, </l>
<l n="94">ἑξείης πέτασαν παρὰ θῖν' ἁλός, ἧχι μάλιστα </l>
<l n="95">λάϊγγας ποτὶ χέρσον ἀποπτύεσκε θάλασσα. </l>
<l n="96">αἱ δὲ λοεσσάμεναι καὶ χρισάμεναι λίπ' ἐλαίῳ </l>
<l n="97">δεῖπνον ἔπειθ' εἵλοντο παρ' ὄχθῃσιν ποταμοῖο, </l>
<l n="98">εἵματα δ' ἠελίοιο μένον τερσήμεναι αὐγῇ. </l>
<l n="99">αὐτὰρ ἐπεὶ σίτου τάρφθεν δμῳαί τε καὶ αὐτή, </l>
<l n="100">σφαίρῃ ταὶ δ' ἄρ' ἔπαιζον, ἀπὸ κρήδεμνα βαλοῦσαι, </l>
<l n="101">τῇσι δὲ Ναυσικάα λευκώλενος ἤρχετο μολπῆς. </l>
<l n="102">οἵη δ' Ἄρτεμις εἶσι κατ' οὔρεα ἰοχέαιρα, </l>
<l n="103">ἢ κατὰ Τηΰγετον περιμήκετον ἢ Ἐρύμανθον, </l>
<l n="104">τερπομένη κάπροισι καὶ ὠκείῃσ' ἐλάφοισι· <pb/> </l>
<l n="105">τῇ δέ θ' ἅμα Νύμφαι, κοῦραι Διὸς αἰγιόχοιο, </l>
<l n="106">ἀγρονόμοι παίζουσι· γέγηθε δέ τε φρένα Λητώ· </l>
<l n="107">πασάων δ' ὑπὲρ ἥ γε κάρη ἔχει ἠδὲ μέτωπα, </l>
<l n="108">ῥεῖά τ' ἀριγνώτη πέλεται, καλαὶ δέ τε πᾶσαι· </l>
<l n="109">ὣς ἥ γ' ἀμφιπόλοισι μετέπρεπε παρθένος ἀδμής. </l>
<l n="110" rend="indent(1)">ἀλλ' ὅτε δὴ ἄρ' ἔμελλε πάλιν οἶκόνδε νέεσθαι </l>
<l n="111">ζεύξασ' ἡμιόνους πτύξασά τε εἵματα καλά, </l>
<l n="112">ἔνθ' αὖτ' ἄλλ' ἐνόησε θεὰ γλαυκῶπις Ἀθήνη, </l>
<l n="113">ὡς Ὀδυσεὺς ἔγροιτο, ἴδοι τ' εὐώπιδα κούρην, </l>
<l n="114">ἥ οἱ Φαιήκων ἀνδρῶν πόλιν ἡγήσαιτο. </l>
<l n="115">σφαῖραν ἔπειτ' ἔρριψε μετ' ἀμφίπολον βασίλεια· </l>
<l n="116">ἀμφιπόλου μὲν ἅμαρτε, βαθείῃ δ' ἔμβαλε δίνῃ. </l>
<l n="117">αἱ δ' ἐπὶ μακρὸν ἄϋσαν· ὁ δ' ἔγρετο δῖος Ὀδυσσεύς, </l>
<l n="118">ἑζόμενος δ' ὥρμαινε κατὰ φρένα καὶ κατὰ θυμόν· </l>
<l n="119" rend="indent(1)">"ὤ μοι ἐγώ, τέων αὖτε βροτῶν ἐς γαῖαν ἱκάνω; </l>
<l n="120">ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι, </l>
<l n="121">ἦε φιλόξεινοι καί σφιν νόος ἐστὶ θεουδής; </l>
<l n="122">ὥς τέ με κουράων ἀμφήλυθε θῆλυς ἀϋτή, </l>
<l n="123">Νυμφάων, αἳ ἔχουσ' ὀρέων αἰπεινὰ κάρηνα </l>
<l n="124">καὶ πηγὰς ποταμῶν καὶ πίσεα ποιήεντα· </l>
<l n="125">ἦ νύ που ἀνθρώπων εἰμὶ σχεδὸν αὐδηέντων. </l>
<l n="126">ἀλλ' ἄγ' ἐγὼν αὐτὸς πειρήσομαι ἠδὲ ἴδωμαι." </l>
<l n="127" rend="indent(1)">ὣς εἰπὼν θάμνων ὑπεδύσετο δῖος Ὀδυσσεύς, </l>
<l n="128">ἐκ πυκινῆς δ' ὕλης πτόρθον κλάσε χειρὶ παχείῃ </l>
<l n="129">φύλλων, ὡς ῥύσαιτο περὶ χροῒ μήδεα φωτός. <pb/> </l>
<l n="130">βῆ δ' ἴμεν ὥς τε λέων ὀρεσίτροφος, ἀλκὶ πεποιθώς, </l>
<l n="131">ὅς τ' εἶσ' ὑόμενος καὶ ἀήμενος, ἐν δέ οἱ ὄσσε </l>
<l n="132">δαίεται· αὐτὰρ ὁ βουσὶ μετέρχεται ἢ ὀΐεσσιν </l>
<l n="133">ἠὲ μετ' ἀγροτέρας ἐλάφους· κέλεται δέ ἑ γαστὴρ </l>
<l n="134">μήλων πειρήσοντα καὶ ἐς πυκινὸν δόμον ἐλθεῖν· </l>
<l n="135">ὣς Ὀδυσεὺς κούρῃσιν ἐϋπλοκάμοισιν ἔμελλε </l>
<l n="136">μείξεσθαι, γυμνός περ ἐών· χρειὼ γὰρ ἵκανε. </l>
<l n="137">σμερδαλέος δ' αὐτῇσι φάνη κεκακωμένος ἅλμῃ, </l>
<l n="138">τρέσσαν δ' ἄλλυδις ἄλλη ἐπ' ἠϊόνας προὐχούσας. </l>
<l n="139">οἴη δ' Ἀλκινόου θυγάτηρ μένε· τῇ γὰρ Ἀθήνη </l>
<l n="140">θάρσος ἐνὶ φρεσὶ θῆκε καὶ ἐκ δέος εἵλετο γυίων. </l>
<l n="141">στῆ δ' ἄντα σχομένη· ὁ δὲ μερμήριξεν Ὀδυσσεύς, </l>
<l n="142">ἢ γούνων λίσσοιτο λαβὼν εὐώπιδα κούρην, </l>
<l n="143">ἦ αὔτως ἐπέεσσιν ἀποσταδὰ μειλιχίοισι </l>
<l n="144">λίσσοιτ', εἰ δείξειε πόλιν καὶ εἵματα δοίη. </l>
<l n="145">ὣς ἄρα οἱ φρονέοντι δοάσσατο κέρδιον εἶναι, </l>
<l n="146">λίσσεσθαι ἐπέεσσιν ἀποσταδὰ μειλιχίοισι, </l>
<l n="147">μή οἱ γοῦνα λαβόντι χολώσαιτο φρένα κούρη. </l>
<l n="148">αὐτίκα μειλίχιον καὶ κερδαλέον φάτο μῦθον· </l>
<l n="149" rend="indent(1)">"γουνοῦμαί σε, ἄνασσα· θεός νύ τις ἦ βροτός ἐσσι; </l>
<l n="150">εἰ μέν τις θεός ἐσσι, τοὶ οὐρανὸν εὐρὺν ἔχουσιν, </l>
<l n="151">Ἀρτέμιδί σε ἐγώ γε, Διὸς κούρῃ μεγάλοιο, </l>
<l n="152">εἶδός τε μέγεθός τε φυήν τ' ἄγχιστα ἐΐσκω· </l>
<l n="153">εἰ δέ τίς ἐσσι βροτῶν, οἳ ἐπὶ χθονὶ ναιετάουσι, </l>
<l n="154">τρὶς μάκαρες μὲν σοί γε πατὴρ καὶ πότνια μήτηρ, <pb/> </l>
<l n="155">τρὶς μάκαρες δὲ κασίγνητοι· μάλα πού σφισι θυμὸς </l>
<l n="156">αἰὲν ἐϋφροσύνῃσιν ἰαίνεται εἵνεκα σεῖο, </l>
<l n="157">λευσσόντων τοιόνδε θάλος χορὸν εἰσοιχνεῦσαν. </l>
<l n="158">κεῖνος δ' αὖ περὶ κῆρι μακάρτατος ἔξοχον ἄλλων, </l>
<l n="159">ὅς κέ σ' ἐέδνοισι βρίσας οἶκόνδ' ἀγάγηται. </l>
<l n="160">οὐ γάρ πω τοιοῦτον ἴδον βροτὸν ὀφθαλμοῖσιν, </l>
<l n="161">οὔτ' ἄνδρ' οὔτε γυναῖκα· σέβας μ' ἔχει εἰσορόωντα. </l>
<l n="162">Δήλῳ δή ποτε τοῖον Ἀπόλλωνος παρὰ βωμῷ </l>
<l n="163">φοίνικος νέον ἔρνος ἀνερχόμενον ἐνόησα· </l>
<l n="164">ἦλθον γὰρ καὶ κεῖσε, πολὺς δέ μοι ἕσπετο λαός, </l>
<l n="165">τὴν ὁδόν, ᾗ δὴ μέλλεν ἐμοὶ κακὰ κήδε' ἔσεσθαι· </l>
<l n="166">ὣς δ' αὔτως καὶ κεῖνο ἰδὼν ἐτεθήπεα θυμῷ, </l>
<l n="167">δήν, ἐπεὶ οὔ πω τοῖον ἀνήλυθεν ἐκ δόρυ γαίης, </l>
<l n="168">ὡς σέ, γύναι, ἄγαμαί τε τέθηπά τε, δείδια δ' αἰνῶς </l>
<l n="169">γούνων ἅψασθαι· χαλεπὸν δέ με πένθος ἱκάνει. </l>
<l n="170">χθιζὸς ἐεικοστῷ φύγον ἤματι οἴνοπα πόντον· </l>
<l n="171">τόφρα δέ μ' αἰεὶ κῦμα φόρει κραιπναί τε θύελλαι </l>
<l n="172">νήσου ἀπ' Ὠγυγίης· νῦν δ' ἐνθάδε κάββαλε δαίμων, </l>
<l n="173">ὄφρα τί που καὶ τῇδε πάθω κακόν· οὐ γὰρ ὀΐω </l>
<l n="174">παύσεσθ', ἀλλ' ἔτι πολλὰ θεοὶ τελέουσι πάροιθεν. </l>
<l n="175">ἀλλά, ἄνασσ', ἐλέαιρε· σὲ γὰρ κακὰ πολλὰ μογήσας </l>
<l n="176">ἐς πρώτην ἱκόμην, τῶν δ' ἄλλων οὔ τινα οἶδα </l>
<l n="177">ἀνθρώπων, οἳ τήνδε πόλιν καὶ γαῖαν ἔχουσιν. </l>
<l n="178">ἄστυ δέ μοι δεῖξον, δὸς δὲ ῥάκος ἀμφιβαλέσθαι, </l>
<l n="179">εἴ τί που εἴλυμα σπείρων ἔχες ἐνθάδ' ἰοῦσα. </l>
<l n="180">σοὶ δὲ θεοὶ τόσα δοῖεν, ὅσα φρεσὶ σῇσι μενοινᾷς, <pb/> </l>
<l n="181">ἄνδρα τε καὶ οἶκον, καὶ ὁμοφροσύνην ὀπάσειαν </l>
<l n="182">ἐσθλήν· οὐ μὲν γὰρ τοῦ γε κρεῖσσον καὶ ἄρειον, </l>
<l n="183">ἢ ὅθ' ὁμοφρονέοντε νοήμασιν οἶκον ἔχητον </l>
<l n="184">ἀνὴρ ἠδὲ γυνή· πόλλ' ἄλγεα δυσμενέεσσι, </l>
<l n="185">χάρματα δ' εὐμενέτῃσι· μάλιστα δέ τ' ἔκλυον αὐτοί." </l>
<l n="186" rend="indent(1)">τὸν δ' αὖ Ναυσικάα λευκώλενος ἀντίον ηὔδα· </l>
<l n="187">"ξεῖν', ἐπεὶ οὔτε κακῷ οὔτ' ἄφρονι φωτὶ ἔοικας, </l>
<l n="188">Ζεὺς δ' αὐτὸς νέμει ὄλβον Ὀλύμπιος ἀνθρώποισιν, </l>
<l n="189">ἐσθλοῖσ' ἠδὲ κακοῖσιν, ὅπως ἐθέλῃσιν, ἑκάστῳ· </l>
<l n="190">καί που σοὶ τά γ' ἔδωκε, σὲ δὲ χρὴ τετλάμεν ἔμπης. </l>
<l n="191">νῦν δ', ἐπεὶ ἡμετέρην τε πόλιν καὶ γαῖαν ἱκάνεις, </l>
<l n="192">οὔτ' οὖν ἐσθῆτος δευήσεαι οὔτε τευ ἄλλου, </l>
<l n="193">ὧν ἐπέοιχ' ἱκέτην ταλαπείριον ἀντιάσαντα. </l>
<l n="194">ἄστυ δέ τοι δείξω, ἐρέω δέ τοι οὔνομα λαῶν· </l>
<l n="195">Φαίηκες μὲν τήνδε πόλιν καὶ γαῖαν ἔχουσιν, </l>
<l n="196">εἰμὶ δ' ἐγὼ θυγάτηρ μεγαλήτορος Ἀλκινόοιο, </l>
<l n="197">τοῦ δ' ἐκ Φαιήκων ἔχεται κάρτος τε βίη τε." </l>
<l n="198" rend="indent(1)">ἦ ῥα, καὶ ἀμφιπόλοισιν ἐϋπλοκάμοισι κέλευσε· </l>
<l n="199">"στῆτέ μοι ἀμφίπολοι· πόσε φεύγετε φῶτα ἰδοῦσαι; </l>
<l n="200">ἦ μή πού τινα δυσμενέων φάσθ' ἔμμεναι ἀνδρῶν; </l>
<l n="201">οὐκ ἔσθ' οὗτος ἀνὴρ διερὸς βροτὸς οὐδὲ γένηται, </l>
<l n="202">ὅς κεν Φαιήκων ἀνδρῶν ἐς γαῖαν ἵκηται </l>
<l n="203">δηϊοτῆτα φέρων· μάλα γὰρ φίλοι ἀθανάτοισιν. </l>
<l n="204">οἰκέομεν δ' ἀπάνευθε πολυκλύστῳ ἐνὶ πόντῳ, </l>
<l n="205">ἔσχατοι, οὐδέ τις ἄμμι βροτῶν ἐπιμίσγεται ἄλλος. </l>
<l n="206">ἀλλ' ὅδε τις δύστηνος ἀλώμενος ἐνθάδ' ἱκάνει, </l>
<l n="207">τὸν νῦν χρὴ κομέειν· πρὸς γὰρ Διός εἰσιν ἅπαντες </l>
<l n="208">ξεῖνοί τε πτωχοί τε, δόσις δ' ὀλίγη τε φίλη τε. <pb/> </l>
<l n="209">ἀλλὰ δότ', ἀμφίπολοι, ξείνῳ βρῶσίν τε πόσιν τε, </l>
<l n="210">λούσατέ τ' ἐν ποταμῷ, ὅθ' ἐπὶ σκέπας ἔστ' ἀνέμοιο." </l>
<l n="211" rend="indent(1)">ὣς ἔφαθ', αἱ δ' ἔσταν τε καὶ ἀλλήλῃσι κέλευσαν, </l>
<l n="212">κὰδ δ' ἄρ' Ὀδυσσέα εἷσαν ἐπὶ σκέπας, ὡς ἐκέλευσε </l>
<l n="213">Ναυσικάα, θυγάτηρ μεγαλήτορος Ἀλκινόοιο· </l>
<l n="214">πὰρ δ' ἄρα οἱ φᾶρός τε χιτῶνά τε εἵματ' ἔθηκαν, </l>
<l n="215">δῶκαν δὲ χρυσέῃ ἐν ληκύθῳ ὑγρὸν ἔλαιον, </l>
<l n="216">ἤνωγον δ' ἄρα μιν λοῦσθαι ποταμοῖο ῥοῇσι. </l>
<l n="217">δή ῥα τότ' ἀμφιπόλοισι μετηύδα δῖος Ὀδυσσεύς· </l>
<l n="218" rend="indent(1)">"ἀμφίπολοι, στῆθ' οὕτω ἀπόπροθεν, ὄφρ' ἐγὼ αὐτὸς </l>
<l n="219">ἅλμην ὤμοιϊν ἀπολούσομαι, ἀμφὶ δ' ἐλαίῳ </l>
<l n="220">χρίσομαι· ἦ γὰρ δηρὸν ἀπὸ χροός ἐστιν ἀλοιφή. </l>
<l n="221">ἄντην δ' οὐκ ἂν ἐγώ γε λοέσσομαι· αἰδέομαι γὰρ </l>
<l n="222">γυμνοῦσθαι κούρῃσιν ἐϋπλοκάμοισι μετελθών." </l>
<l n="223" rend="indent(1)">ὣς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ. </l>
<l n="224">αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς </l>
<l n="225">ἅλμην, ἥ οἱ νῶτα καὶ εὐρέας ἄμπεχεν ὤμους· </l>
<l n="226">ἐκ κεφαλῆς δ' ἔσμηχεν ἁλὸς χνόον ἀτρυγέτοιο. </l>
<l n="227">αὐτὰρ ἐπεὶ δὴ πάντα λοέσσατο καὶ λίπ' ἄλειψεν, </l>
<l n="228">ἀμφὶ δὲ εἵματα ἕσσαθ' ἅ οἱ πόρε παρθένος ἀδμής, </l>
<l n="229">τὸν μὲν Ἀθηναίη θῆκεν, Διὸς ἐκγεγαυῖα, </l>
<l n="230">μείζονά τ' εἰσιδέειν καὶ πάσσονα, κὰδ δὲ κάρητος </l>
<l n="231">οὔλας ἧκε κὄμας, ὑακινθίνῳ ἄνθει ὁμοίας. </l>
<l n="232">ὡς δ' ὅτε τις χρυσὸν περιχεύεται ἀργύρῳ ἀνὴρ </l>
<l n="233">ἴδρις, ὃν Ἥφαιστος δέδαεν καὶ Παλλὰς Ἀθήνη </l>
<l n="234">τέχνην παντοίην, χαρίεντα δὲ ἔργα τελείει, </l>
<l n="235">ὣς ἄρα τῷ κατέχευε χάριν κεφαλῇ τε καὶ ὤμοις. </l>
<l n="236">ἕζετ' ἔπειτ' ἀπάνευθε κιὼν ἐπὶ θῖνα θαλάσσης, <pb/> </l>
<l n="237">κάλλεϊ καὶ χάρισι στίλβων· θηεῖτο δὲ κούρη. </l>
<l n="238">δή ῥα τότ' ἀμφιπόλοισιν ἐϋπλοκάμοισι μετηύδα· </l>
<l n="239" rend="indent(1)">"κλῦτέ μοι, ἀμφίπολοι λευκώλενοι, ὄφρα τι εἴπω. </l>
<l n="240">οὐ πάντων ἀέκητι θεῶν, οἳ Ὄλυμπον ἔχουσι, </l>
<l n="241">Φαιήκεσσ' ὅδ' ἀνὴρ ἐπιμείξεται ἀντιθέοισι· </l>
<l n="242">πρόσθεν μὲν γὰρ δή μοι ἀεικέλιος δέατ' εἶναι, </l>
<l n="243">νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν. </l>
<l n="244">αἲ γὰρ ἐμοὶ τοιόσδε πόσις κεκλημένος εἴη </l>
<l n="245">ἐνθάδε ναιετάων, καί οἱ ἅδοι αὐτόθι μίμνειν. </l>
<l n="246">ἀλλὰ δότ', ἀμφίπολοι, ξείνῳ βρῶσίν τε πόσιν τε." </l>
<l n="247" rend="indent(1)">ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο, </l>
<l n="248">πὰρ δ' ἄρ' Ὀδυσσῆϊ ἔθεσαν βρῶσίν τε πόσιν τε. </l>
<l n="249">ἦ τοι ὁ πῖνε καὶ ἦσθε πολύτλας δῖος Ὀδυσσεὺς </l>
<l n="250">ἁρπαλέως· δηρὸν γὰρ ἐδητύος ἦεν ἄπαστος. </l>
<l n="251" rend="indent(1)">αὐτὰρ Ναυσικάα λευκώλενος ἄλλ' ἐνόησεν· </l>
<l n="252">εἵματ' ἄρα πτύξασα τίθει καλῆς ἐπ' ἀπήνης, </l>
<l n="253">ζεῦξε δ' ὑφ' ἡμιόνους κρατερώνυχας, ἂν δ' ἔβη αὐτή. </l>
<l n="254">ὤτρυνεν δ' Ὀδυσῆα ἔπος τ' ἔφατ' ἔκ τ' ὀνόμαζεν· </l>
<l n="255" rend="indent(1)">"ὄρσεο νῦν, ὦ ξεῖνε, πόλινδ' ἴμεν, ὄφρα σε πέμψω </l>
<l n="256">πατρὸς ἐμοῦ πρὸς δῶμα δαΐφρονος, ἔνθα σέ φημι </l>
<l n="257">πάντων Φαιήκων εἰδησέμεν, ὅσσοι ἄριστοι. </l>
<l n="258">ἀλλὰ μάλ' ὧδ' ἕρδειν· δοκέεις δέ μοι οὐκ ἀπινύσσειν· </l>
<l n="259">ὄφρ' ἂν μέν κ' ἀγροὺς ἴομεν καὶ ἔργ' ἀνθρώπων, </l>
<l n="260">τόφρα σὺν ἀμφιπόλοισι μεθ' ἡμιόνους καὶ ἄμαξαν </l>
<l n="261">καρπαλίμως ἔρχεσθαι· ἐγὼ δ' ὁδὸν ἡγεμονεύσω. <pb/> </l>
<l n="262">αὐτὰρ ἐπὴν πόλιος ἐπιβήομεν, ἣν πέρι πύργος </l>
<l n="263">ὑψηλός, καλὸς δὲ λιμὴν ἑκάτερθε πόληος, </l>
<l n="264">λεπτὴ δ' εἰσίθμη· νῆες δ' ὁδὸν ἀμφιέλισσαι </l>
<l n="265">εἰρύαται· πᾶσιν γὰρ ἐπίστιόν ἐστιν ἑκάστῳ. </l>
<l n="266">ἔνθα δέ τέ σφ' ἀγορὴ καλὸν Ποσιδήϊον ἀμφίς, </l>
<l n="267">ῥυτοῖσιν λάεσσι κατωρυχέεσσ' ἀραρυῖα. </l>
<l n="268">ἔνθα δὲ νηῶν ὅπλα μελαινάων ἀλέγουσι, </l>
<l n="269">πείσματα καὶ σπείρας, καὶ ἀποξύνουσιν ἐρετμά. </l>
<l n="270">οὐ γὰρ Φαιήκεσσι μέλει βιὸς οὐδὲ φαρέτρη, </l>
<l n="271">ἀλλ' ἱστοὶ καὶ ἐρετμὰ νεῶν καὶ νῆες ἐῖσαι, </l>
<l n="272">ᾗσιν ἀγαλλόμενοι πολιὴν περόωσι θάλασσαν. </l>
<l n="273">τῶν ἀλεείνω φῆμιν ἀδευκέα, μή τις ὀπίσσω </l>
<l n="274">μωμεύῃ· μάλα δ' εἰσὶν ὑπερφίαλοι κατὰ δῆμον· </l>
<l n="275">καί νύ τις ὧδ' εἴπῃσι κακώτερος ἀντιβολήσας· </l>
<l n="276">’τίς δ' ὅδε Ναυσικάᾳ ἕπεται καλός τε μέγας τε </l>
<l n="277">ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ. </l>
<l n="278">ἦ τινά που πλαγχθέντα κομίσσατο ἧς ἀπὸ νηὸς </l>
<l n="279">ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν· </l>
<l n="280">ἤ τίς οἱ εὐξαμένῃ πολυάρητος θεὸς ἦλθεν </l>
<l n="281">οὐρανόθεν καταβάς, ἕξει δέ μιν ἤματα πάντα. </l>
<l n="282">βέλτερον, εἰ καὐτή περ ἐποιχομένη πόσιν εὗρεν </l>
<l n="283">ἄλλοθεν· ἦ γὰρ τούσδε γ' ἀτιμάζει κατὰ δῆμον </l>
<l n="284">Φαίηκας, τοί μιν μνῶνται πολέες τε καὶ ἐσθλοί.’ </l>
<l n="285">ὣς ἐρέουσιν, ἐμοὶ δέ κ' ὀνείδεα ταῦτα γένοιτο. </l>
<l n="286">καὶ δ' ἄλλῃ νεμεσῶ, ἥ τις τοιαῦτά γε ῥέζοι, </l>
<l n="287">ἥ τ' ἀέκητι φίλων πατρὸς καὶ μητρὸς ἐόντων </l>
<l n="288">ἀνδράσι μίσγηται πρίν γ' ἀμφάδιον γάμον ἐλθεῖν. — </l>
<l n="289">ξεῖνε, σὺ δ' ὦκ' ἐμέθεν ξυνίει ἔπος, ὄφρα τάχιστα <pb/> </l>
<l n="290">πομπῆς καὶ νόστοιο τύχῃς παρὰ πατρὸς ἐμοῖο. </l>
<l n="291">δήομεν ἀγλαὸν ἄλσος Ἀθήνης ἄγχι κελεύθου </l>
<l n="292">αἰγείρων, ἐν δὲ κρήνη νάει, ἀμφὶ δὲ λειμών· </l>
<l n="293">ἔνθα δὲ πατρὸς ἐμοῦ τέμενος τεθαλυῖά τ' ἀλῳή, </l>
<l n="294">τόσσον ἀπὸ πτόλιος, ὅσσον τε γέγωνε βοήσας. </l>
<l n="295">ἔνθα καθεζόμενος μεῖναι χρόνον, εἰς ὅ κεν ἡμεῖς </l>
<l n="296">ἄστυδε ἔλθωμεν καὶ ἱκώμεθα δώματα πατρός. </l>
<l n="297">αὐτὰρ ἐπὴν ἥμεας ἔλπῃ ποτὶ δώματ' ἀφῖχθαι, </l>
<l n="298">καὶ τότε Φαιήκων ἴμεν ἐς πόλιν ἠδ' ἐρέεσθαι </l>
<l n="299">δώματα πατρὸς ἐμοῦ μεγαλήτορος Ἀλκινόοιο. </l>
<l n="300">ῥεῖα δ' ἀρίγνωτ' ἐστί, καὶ ἂν πάϊς ἡγήσαιτο </l>
<l n="301">νήπιος· οὐ μὲν γάρ τι ἐοικότα τοῖσι τέτυκται </l>
<l n="302">δώματα Φαιήκων, οἷος δόμος Ἀλκινόοιο </l>
<l n="303">ἥρως. ἀλλ' ὁπότ' ἄν σε δόμοι κεκύθωσι καὶ αὐλή, </l>
<l n="304">ὦκα μάλα μεγάροιο διελθέμεν, ὄφρ' ἂν ἵκηαι </l>
<l n="305">μητέρ' ἐμήν· ἡ δ' ἧσται ἐπ' ἐσχάρῃ ἐν πυρὸς αὐγῇ, </l>
<l n="306">ἠλάκατα στρωφῶσ' ἁλιπόρφυρα, θαῦμα ἰδέσθαι, </l>
<l n="307">κίονι κεκλιμένη· δμῳαὶ δέ οἱ εἵατ' ὄπισθεν. </l>
<l n="308">ἔνθα δὲ πατρὸς ἐμοῖο θρόνος ποτικέκλιται αὐτῇ, </l>
<l n="309">τῷ ὅ γε οἰνοποτάζει ἐφήμενος ἀθάνατος ὥς. </l>
<l n="310">τὸν παραμειψάμενος μητρὸς περὶ γούνασι χεῖρας </l>
<l n="311">βάλλειν ἡμετέρης, ἵνα νόστιμον ἦμαρ ἴδηαι </l>
<l n="312">χαίρων καρπαλίμως, εἰ καὶ μάλα τηλόθεν ἐσσί. </l>
<l n="313">[εἴ κέν τοι κείνη γε φίλα φρονέῃσ' ἐνὶ θυμῷ, </l>
<l n="314">ἐλπωρή τοι ἔπειτα φίλους τ' ἰδέειν καὶ ἱκέσθαι </l>
<l n="315">οἶκον ἐϋκτίμενον καὶ σὴν ἐς πατρίδα γαῖαν.]" <pb/> </l>
<l n="316">ὣς ἄρα φωνήσασ' ἵμασεν μάστιγι φαεινῇ </l>
<l n="317">ἡμιόνους· αἱ δ' ὦκα λίπον ποταμοῖο ῥέεθρα. </l>
<l n="318">αἱ δ' εὖ μὲν τρώχων, εὖ δ' ἐπλίσσοντο πόδεσσιν· </l>
<l n="319">ἡ δὲ μάλ' ἡνιόχευεν, ὅπως ἅμ' ἑποίατο πεζοὶ </l>
<l n="320">ἀμφίπολοί τ' Ὀδυσεύς τε· νόῳ δ' ἐπέβαλλεν ἱμάσθλην. </l>
<l n="321">δύσετό τ' ἠέλιος, καὶ τοὶ κλυτὸν ἄλσος ἵκοντο </l>
<l n="322">ἱρὸν Ἀθηναίης, ἵν' ἄρ' ἕζετο δῖος Ὀδυσσεύς. </l>
<l n="323">αὐτίκ' ἔπειτ' ἠρᾶτο Διὸς κούρῃ μεγάλοιο· </l>
<l n="324" rend="indent(1)">"κλῦθί μοι, αἰγιόχοιο Διὸς τέκος, Ἀτρυτώνη· </l>
<l n="325">νῦν δή πέρ μευ ἄκουσον, ἐπεὶ πάρος οὔ ποτ' ἄκουσας </l>
<l n="326">ῥαιομένου, ὅτε μ' ἔρραιε κλυτὸς ἐννοσίγαιος. </l>
<l n="327">δός μ' ἐς Φαίηκας φίλον ἐλθεῖν ἠδ' ἐλεεινόν." </l>
<l n="328" rend="indent(1)">ὣς ἔφατ' εὐχόμενος, τοῦ δ' ἔκλυε Παλλὰς Ἀθήνη· </l>
<l n="329">αὐτῷ δ' οὔ πω φαίνετ' ἐναντίη· αἴδετο γάρ ῥα </l>
<l n="330">πατροκασίγνητον· ὁ δ' ἐπιζαφελῶς μενέαινεν </l>
<l n="331">ἀντιθέῳ Ὀδυσῆϊ πάρος ἣν γαῖαν ἱκέσθαι. <pb/> </l>
</div>
<div type="Book" n="7">
<l n="t"><label type="head">ΟΔΥΣΣΕΙΑΣ Η</label> </l>
<l n="1">Ὣς ὁ μὲν ἔνθ' ἠρᾶτο πολύτλας δῖος Ὀδυσσεύς, </l>
<l n="2">κούρην δὲ προτὶ ἄστυ φέρεν μένος ἡμιόνοιϊν. </l>
<l n="3">ἡ δ' ὅτε δὴ οὗ πατρὸς ἀγακλυτὰ δώμαθ' ἵκανε, </l>
<l n="4">στῆσεν ἄρ' ἐν προθύροισι· κασίγνητοι δέ μιν ἀμφὶς </l>
<l n="5">ἵσταντ' ἀθανάτοισ' ἐναλίγκιοι, οἵ ῥ' ὑπ' ἀπήνης </l>
<l n="6">ἡμιόνους ἔλυον ἐσθῆτά τε ἔσφερον εἴσω. </l>
<l n="7">αὐτὴ δ' ἐς θάλαμον ἑὸν ἤϊε· δαῖε δέ οἱ πῦρ </l>
<l n="8">γρηῢς Ἀπειραίη, θαλαμηπόλος Εὐρυμέδουσα, </l>
<l n="9">τήν ποτ' Ἀπείρηθεν νέες ἤγαγον ἀμφιέλισσαι, </l>
<l n="10">Ἀλκινόῳ δ' αὐτὴν γέρας ἔξελον, οὕνεκα πᾶσι </l>
<l n="11">Φαιήκεσσιν ἄνασσε, θεοῦ δ' ὣς δῆμος ἄκουεν· </l>
<l n="12">ἣ τρέφε Ναυσικάαν λευκώλενον ἐν μεγάροισιν. </l>
<l n="13">ἥ οἱ πῦρ ἀνέκαιε καὶ εἴσω δόρπον ἐκόσμει. </l>
<l n="14" rend="indent(1)">καὶ τότ' Ὀδυσσεὺς ὦρτο πόλινδ' ἴμεν· ἀμφὶ δ' Ἀθήνη </l>
<l n="15">πολλὴν ἠέρα χεῦε φίλα φρονέουσ' Ὀδυσῆϊ, </l>
<l n="16">μή τις Φαιήκων μεγαθύμων ἀντιβολήσας </l>
<l n="17">κερτομέοι τ' ἐπέεσσι καὶ ἐξερέοιθ' ὅτις εἴη. </l>
<l n="18">ἀλλ' ὅτε δὴ ἄρ' ἔμελλε πόλιν δύσεσθαι ἐραννήν, </l>
<l n="19">ἔνθα οἱ ἀντεβόλησε θεὰ γλαυκῶπις Ἀθήνη </l>
<l n="20">παρθενικῇ εἰκυῖα νεήνιδι κάλπιν ἐχούσῃ. </l>
<l n="21">στῆ δὲ πρόσθ' αὐτοῦ· ὁ δ' ἀνείρετο δῖος Ὀδυσσεύς· </l>
<l n="22" rend="indent(1)">"ὦ τέκος, οὐκ ἄν μοι δόμον ἀνέρος ἡγήσαιο </l>
<l n="23">Ἀλκινόου, ὃς τοῖσδε μετ' ἀνθρώποισιν ἀνάσσει; </l>
<l n="24">καὶ γὰρ ἐγὼ ξεῖνος ταλαπείριος ἐνθάδ' ἱκάνω </l>
<l n="25">τηλόθεν ἐξ ἀπίης γαίης· τῶ οὔ τινα οἶδα <pb/> </l>
<l n="26">ἀνθρώπων, οἳ τήνδε πόλιν καὶ ἔργα νέμονται." </l>
<l n="27" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="28">"τοιγὰρ ἐγώ τοι, ξεῖνε πάτερ, δόμον, ὅν με κελεύεις, </l>
<l n="29">δείξω, ἐπεί μοι πατρὸς ἀμύμονος ἐγγύθι ναίει. </l>
<l n="30">ἀλλ' ἴθι σιγῇ τοῖον, ἐγὼ δ' ὁδὸν ἡγεμονεύσω, </l>
<l n="31">μηδέ τιν' ἀνθρώπων προτιόσσεο μηδ' ἐρέεινε. </l>
<l n="32">οὐ γὰρ ξείνους οἵ γε μάλ' ἀνθρώπους ἀνέχονται </l>
<l n="33">οὐδ' ἀγαπαζόμενοι φιλέουσ', ὅς κ' ἄλλοθεν ἔλθῃ. </l>
<l n="34">νηυσὶ θοῇσιν τοί γε πεποιθότες ὠκείῃσι </l>
<l n="35">λαῖτμα μέγ' ἐκπερόωσιν, ἐπεί σφισι δῶκ' ἐνοσίχθων· </l>
<l n="36">τῶν νέες ὠκεῖαι ὡς εἰ πτερὸν ἠὲ νόημα." </l>
<l n="37" rend="indent(1)">ὣς ἄρα φωνήσασ' ἡγήσατο Παλλὰς Ἀθήνη </l>
<l n="38">καρπαλίμως· ὁ δ' ἔπειτα μετ' ἴχνια βαῖνε θεοῖο. </l>
<l n="39">τὸν δ' ἄρα Φαίηκες ναυσικλυτοὶ οὐκ ἐνόησαν </l>
<l n="40">ἐρχόμενον κατὰ ἄστυ διὰ σφέας· οὐ γὰρ Ἀθήνη </l>
<l n="41">εἴα ἐϋπλόκαμος, δεινὴ θεός, ἥ ῥά οἱ ἀχλὺν </l>
<l n="42">θεσπεσίην κατέχευε φίλα φρονέουσ' ἐνὶ θυμῷ. </l>
<l n="43">θαύμαζεν δ' Ὀδυσεὺς λιμένας καὶ νῆας ἐΐσας, </l>
<l n="44">αὐτῶν θ' ἡρώων ἀγορὰς καὶ τείχεα μακρά, </l>
<l n="45">ὑψηλά, σκολόπεσσιν ἀρηρότα, θαῦμα ἰδέσθαι. </l>
<l n="46">ἀλλ' ὅτε δὴ βασιλῆος ἀγακλυτὰ δώμαθ' ἵκοντο, </l>
<l n="47">τοῖσι δὲ μύθων ἦρχε θεὰ γλαυκῶπις Ἀθήνη· </l>
<l n="48">"οὗτος δή τοι, ξεῖνε πάτερ, δόμος, ὅν με κελεύεις </l>
<l n="49">πεφραδέμεν. δήεις δὲ διοτρεφέας βασιλῆας </l>
<l n="50">δαίτην δαινυμένους· σὺ δ' ἔσω κίε μηδέ τι θυμῷ </l>
<l n="51">τάρβει· θαρσαλέος γὰρ ἀνὴρ ἐν πᾶσιν ἀμείνων </l>
<l n="52">ἔργοισιν τελέθει, εἰ καί ποθεν ἄλλοθεν ἔλθοι. </l>
<l n="53">δέσποιναν μὲν πρῶτα κιχήσεαι ἐν μεγάροισιν· </l>
<l n="54">Ἀρήτη δ' ὄνομ' ἐστὶν ἐπώνυμον, ἐκ δὲ τοκήων <pb/> </l>
<l n="55">τῶν αὐτῶν, οἵ περ τέκον Ἀλκίνοον βασιλῆα. </l>
<l n="56">Ναυσίθοον μὲν πρῶτα Ποσειδάων ἐνοσίχθων </l>
<l n="57">γείνατο καὶ Περίβοια, γυναικῶν εἶδος ἀρίστη, </l>
<l n="58">ὁπλοτάτη θυγάτηρ μεγαλήτορος Εὐρυμέδοντος, </l>
<l n="59">ὅς ποθ' ὑπερθύμοισι Γιγάντεσσιν βασίλευεν. </l>
<l n="60">ἀλλ' ὁ μὲν ὤλεσε λαὸν ἀτάσθαλον, ὤλετο δ' αὐτός· </l>
<l n="61">τῇ δὲ Ποσειδάων ἐμίγη καὶ ἐγείνατο παῖδα </l>
<l n="62">Ναυσίθοον μεγάθυμον, ὃς ἐν Φαίηξιν ἄνασσε· </l>
<l n="63">Ναυσίθοος δ' ἔτεκεν Ῥηξήνορά τ' Ἀλκίνοόν τε. </l>
<l n="64">τὸν μὲν ἄκουρον ἐόντα βάλ' ἀργυρότοξος Ἀπόλλων </l>
<l n="65">νυμφίον, ἐν μεγάρῳ μίαν οἴην παῖδα λιπόντα, </l>
<l n="66">Ἀρήτην· τὴν δ' Ἀλκίνοος ποιήσατ' ἄκοιτιν </l>
<l n="67">καί μιν ἔτισ' ὡς οὔ τις ἐπὶ χθονὶ τίεται ἄλλη, </l>
<l n="68">ὅσσαι νῦν γε γυναῖκες ὑπ' ἀνδράσιν οἶκον ἔχουσιν. </l>
<l n="69">ὣς κείνη περὶ κῆρι τετίμηταί τε καὶ ἔστιν </l>
<l n="70">ἔκ τε φίλων παίδων ἔκ τ' αὐτοῦ Ἀλκινόοιο </l>
<l n="71">καὶ λαῶν, οἵ μίν ῥα θεὸν ὣς εἰσορόωντες </l>
<l n="72">δειδέχαται μύθοισιν, ὅτε στείχῃσ' ἀνὰ ἄστυ. </l>
<l n="73">οὐ μὲν γάρ τι νόου γε καὶ αὐτὴ δεύεται ἐσθλοῦ, </l>
<l n="74">οἷσί τ' ἐῢ φρονέῃσι, καὶ ἀνδράσι νείκεα λύει. </l>
<l n="75">εἴ κέν τοι κείνη γε φίλα φρονέῃσ' ἐνὶ θυμῷ, </l>
<l n="76">ἐλπωρή τοι ἔπειτα φίλους ἰδέειν καὶ ἱκέσθαι </l>
<l n="77">οἶκον ἐς ὑψόροφον καὶ σὴν ἐς πατρίδα γαῖαν." </l>
<l n="78" rend="indent(1)">ὣς ἄρα φωνήσασ' ἀπέβη γλαυκῶπις Ἀθήνη </l>
<l n="79">πόντον ἐπ' ἀτρύγετον, λίπε δὲ Σχερίην ἐρατεινήν, </l>
<l n="80">ἵκετο δ' ἐς Μαραθῶνα καὶ εὐρυάγυιαν Ἀθήνην, <pb/> </l>
<l n="81">δῦνε δ' Ἐρεχθῆος πυκινὸν δόμον. αὐτὰρ Ὀδυσσεὺς </l>
<l n="82">Ἀλκινόου πρὸς δώματ' ἴε κλυτά· πολλὰ δέ οἱ κῆρ </l>
<l n="83">ὥρμαιν' ἱσταμένῳ, πρὶν χάλκεον οὐδὸν ἱκέσθαι. </l>
<l n="84">ὥς τε γὰρ ἠελίου αἴγλη πέλεν ἠὲ σελήνης </l>
<l n="85">δῶμα καθ' ὑψερεφὲς μεγαλήτορος Ἀλκινόοιο. </l>
<l n="86">χάλκεοι μὲν γὰρ τοῖχοι ἐληλέδατ' ἔνθα καὶ ἔνθα, </l>
<l n="87">ἐς μυχὸν ἐξ οὐδοῦ, περὶ δὲ θριγκὸς κυάνοιο· </l>
<l n="88">χρύσειαι δὲ θύραι πυκινὸν δόμον ἐντὸς ἔεργον· </l>
<l n="89">ἀργύρεοι δὲ σταθμοὶ ἐν χαλκέῳ ἕστασαν οὐδῷ, </l>
<l n="90">ἀργύρεον δ' ἐφ' ὑπερθύριον, χρυσέη δὲ κορώνη. </l>
<l n="91">χρύσειοι δ' ἑκάτερθε καὶ ἀργύρεοι κύνες ἦσαν, </l>
<l n="92">οὓς Ἥφαιστος ἔτευξεν ἰδυίῃσι πραπίδεσσι </l>
<l n="93">δῶμα φυλασσέμεναι μεγαλήτορος Ἀλκινόοιο, </l>
<l n="94">ἀθανάτους ὄντας καὶ ἀγήρως ἤματα πάντα. </l>
<l n="95">ἐν δὲ θρόνοι περὶ τοῖχον ἐρηρέδατ' ἔνθα καὶ ἔνθα </l>
<l n="96">ἐς μυχὸν ἐξ οὐδοῖο διαμπερές, ἔνθ' ἐνὶ πέπλοι </l>
<l n="97">λεπτοὶ ἐΰννητοι βεβλήατο, ἔργα γυναικῶν. </l>
<l n="98">ἔνθα δὲ Φαιήκων ἡγήτορες ἑδριόωντο </l>
<l n="99">πίνοντες καὶ ἔδοντες· ἐπηετανὸν γὰρ ἔχεσκον. </l>
<l n="100">χρύσειοι δ' ἄρα κοῦροι ἐϋδμήτων ἐπὶ βωμῶν </l>
<l n="101">ἕστασαν αἰθομένας δαΐδας μετὰ χερσὶν ἔχοντες, </l>
<l n="102">φαίνοντες νύκτας κατὰ δώματα δαιτυμόνεσσι. </l>
<l n="103">πεντήκοντα δέ οἱ δμῳαὶ κατὰ δῶμα γυναῖκες </l>
<l n="104">αἱ μὲν ἀλετρεύουσι μύλῃσ' ἔπι μήλοπα καρπόν, </l>
<l n="105">αἱ δ' ἱστοὺς ὑφόωσι καὶ ἠλάκατα στρωφῶσιν </l>
<l n="106">ἥμεναι, οἱά τε φύλλα μακεδνῆς αἰγείροιο· <pb/> </l>
<l n="107">καιρουσσέων δ' ὀθονέων ἀπολείβεται ὑγρὸν ἔλαιον. </l>
<l n="108">ὅσσον Φαίηκες περὶ πάντων ἴδριες ἀνδρῶν </l>
<l n="109">νῆα θοὴν ἐνὶ πόντῳ ἐλαυνέμεν, ὣς δὲ γυναῖκες </l>
<l n="110">ἱστὸν τεχνῆσσαι· περὶ γάρ σφισι δῶκεν Ἀθήνη </l>
<l n="111">ἔργα τ' ἐπίστασθαι περικαλλέα καὶ φρένας ἐσθλάς. </l>
<l n="112">ἔκτοσθεν δ' αὐλῆς μέγας ὄρχατος ἄγχι θυράων </l>
<l n="113">τετράγυος· περὶ δ' ἕρκος ἐλήλαται ἀμφοτέρωθεν. </l>
<l n="114">ἔνθα δὲ δένδρεα μακρὰ πεφύκασι τηλεθάοντα, </l>
<l n="115">ὄγχναι καὶ ῥοιαὶ καὶ μηλέαι ἀγλαόκαρποι </l>
<l n="116">συκέαι τε γλυκεραὶ καὶ ἐλαῖαι τηλεθόωσαι. </l>
<l n="117">τάων οὔ ποτε καρπὸς ἀπόλλυται οὐδ' ἀπολείπει </l>
<l n="118">χείματος οὐδὲ θέρευς, ἐπετήσιος· ἀλλὰ μάλ' αἰεὶ </l>
<l n="119">ζεφυρίη πνείουσα τὰ μὲν φύει, ἄλλα δὲ πέσσει. </l>
<l n="120">ὄγχνη ἐπ' ὄγχνῃ γηράσκει, μῆλον δ' ἐπὶ μήλῳ, </l>
<l n="121">αὐτὰρ ἐπὶ σταφυλῇ σταφυλή, σῦκον δ' ἐπὶ σύκῳ. </l>
<l n="122">ἔνθα δέ οἱ πολύκαρπος ἀλῳὴ ἐρρίζωται, </l>
<l n="123">τῆς ἕτερον μέν θ' εἱλόπεδον λευρῷ ἐνὶ χώρῳ </l>
<l n="124">τέρσεται ἠελίῳ, ἑτέρας δ' ἄρα τε τρυγόωσιν, </l>
<l n="125">ἄλλας δὲ τραπέουσι· πάροιθε δέ τ' ὄμφακές εἰσιν </l>
<l n="126">ἄνθος ἀφιεῖσαι, ἕτεραι δ' ὑποπερκάζουσιν. </l>
<l n="127">ἔνθα δὲ κοσμηταὶ πρασιαὶ παρὰ νείατον ὄρχον </l>
<l n="128">παντοῖαι πεφύασιν, ἐπηετανὸν γανόωσαι. </l>
<l n="129">ἐν δὲ δύω κρῆναι ἡ μέν τ' ἀνὰ κῆπον ἅπαντα </l>
<l n="130">σκίδναται, ἡ δ' ἑτέρωθεν ὑπ' αὐλῆς οὐδὸν ἵησι </l>
<l n="131">πρὸς δόμον ὑψηλόν, ὅθεν ὑδρεύοντο πολῖται. </l>
<l n="132">τοῖ' ἄρ' ἐν Ἀλκινόοιο θεῶν ἔσαν ἀγλαὰ δῶρα. <pb/> </l>
<l n="133" rend="indent(1)">ἔνθα στὰς θηεῖτο πολύτλας δῖος Ὀδυσσεύς. </l>
<l n="134">αὐτὰρ ἐπεὶ δὴ πάντα ἑῷ θηήσατο θυμῷ, </l>
<l n="135">καρπαλίμως ὑπὲρ οὐδὸν ἐβήσετο δώματος εἴσω. </l>
<l n="136">εὗρε δὲ Φαιήκων ἡγήτορας ἠδὲ μέδοντας </l>
<l n="137">σπένδοντας δεπάεσσιν ἐϋσκόπῳ Ἀργεϊφόντῃ, </l>
<l n="138">ᾧ πυμάτῳ σπένδεσκον, ὅτε μνησαίατο κοίτου. </l>
<l n="139">αὐτὰρ ὁ βῆ διὰ δῶμα πολύτλας δῖος Ὀδυσσεὺς </l>
<l n="140">πολλὴν ἠέρ' ἔχων, ἥν οἱ περίχευεν Ἀθήνη, </l>
<l n="141">ὄφρ' ἵκετ' Ἀρήτην τε καὶ Ἀλκίνοον βασιλῆα. </l>
<l n="142">ἀμφὶ δ' ἄρ' Ἀρήτης βάλε γούνασι χεῖρας Ὀδυσσεύς, </l>
<l n="143">καὶ τότε δή ῥ' αὐτοῖο πάλιν χύτο θέσφατος ἀήρ. </l>
<l n="144">οἱ δ' ἄνεω ἐγένοντο δόμον κάτα φῶτα ἰδόντες, </l>
<l n="145">θαύμαζον δ' ὁρόωντες· ὁ δ' ἐλλιτάνευεν Ὀδυσσεύς· </l>
<l n="146" rend="indent(1)">"Ἀρήτη, θύγατερ Ῥηξήνορος ἀντιθέοιο, </l>
<l n="147">σόν τε πόσιν σά τε γούναθ' ἱκάνω πολλὰ μογήσας, </l>
<l n="148">τούσδε τε δαιτυμόνας, τοῖσιν θεοὶ ὄλβια δοῖεν, </l>
<l n="149">ζωέμεναι, καὶ παισὶν ἐπιτρέψειεν ἕκαστος </l>
<l n="150">κτήματ' ἐνὶ μεγάροισι γέρας θ', ὅ τι δῆμος ἔδωκεν. </l>
<l n="151">αὐτὰρ ἐμοὶ πομπὴν ὀτρύνετε πατρίδ' ἱκέσθαι </l>
<l n="152">θᾶσσον, ἐπεὶ δὴ δηθὰ φίλων ἄπο πήματα πάσχω." </l>
<l n="153" rend="indent(1)">ὣς εἰπὼν κατ' ἄρ' ἕζετ' ἐπ' ἐσχάρῃ ἐν κονίῃσι </l>
<l n="154">πὰρ πυρί· οἱ δ' ἄρα πάντες ἀκὴν ἐγένοντο σιωπῇ. </l>
<l n="155">ὀψὲ δὲ δὴ μετέειπε γέρων ἥρως Ἐχένηος, </l>
<l n="156">ὃς δὴ Φαιήκων ἀνδρῶν προγενέστερος ἦεν </l>
<l n="157">καὶ μύθοισι κέκαστο, παλαιά τε πολλά τε εἰδώς· </l>
<l n="158">ὅ σφιν ἐῢ φρονέων ἀγορήσατο καὶ μετέειπεν· </l>
<l n="159" rend="indent(1)">"Ἀλκίνο', οὐ μέν τοι τόδε κάλλιον οὐδὲ ἔοικε </l>
<l n="160">ξεῖνον μὲν χαμαὶ ἧσθαι ἐπ' ἐσχάρῃ ἐν κονίῃσιν· <pb/> </l>
<l n="161">οἵδε δὲ σὸν μῦθον ποτιδέγμενοι ἰσχανόωνται. </l>
<l n="162">ἀλλ' ἄγε δὴ ξεῖνον μὲν ἐπὶ θρόνου ἀργυροήλου </l>
<l n="163">ἕσσον ἀναστήσας, σὺ δὲ κηρύκεσσι κέλευσον </l>
<l n="164">οἶνον ἐπικρῆσαι, ἵνα καὶ Διὶ τερπικεραύνῳ </l>
<l n="165">σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ· </l>
<l n="166">δόρπον δὲ ξείνῳ ταμίη δότω ἔνδον ἐόντων." </l>
<l n="167" rend="indent(1)">αὐτὰρ ἐπεὶ τό γ' ἄκουσ' ἱερὸν μένος Ἀλκινόοιο, </l>
<l n="168">χειρὸς ἑλὼν Ὀδυσῆα δαΐφρονα ποικιλομήτην </l>
<l n="169">ὦρσεν ἀπ' ἐσχαρόφιν καὶ ἐπὶ θρόνου εἷσε φαεινοῦ, </l>
<l n="170">υἱὸν ἀναστήσας ἀγαπήνορα Λαοδάμαντα, </l>
<l n="171">ὅς οἱ πλησίον ἷζε, μάλιστα δέ μιν φιλέεσκε. </l>
<l n="172">χέρνιβα δ' ἀμφίπολος προχόῳ ἐπέχευε φέρουσα </l>
<l n="173">καλῇ χρυσείῃ, ὑπὲρ ἀργυρέοιο λέβητος, </l>
<l n="174">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="175">σῖτον δ' αἰδοίη ταμίη παρέθηκε φέρουσα, </l>
<l n="176">εἴδατα πόλλ' ἐπιθεῖσα, χαριζομένη παρεόντων. </l>
<l n="177">αὐτὰρ ὁ πῖνε καὶ ἦσθε πολύτλας δῖος Ὀδυσσεύς. </l>
<l n="178">καὶ τότε κήρυκα προσέφη μένος Ἀλκινόοιο· </l>
<l n="179" rend="indent(1)">"Ποντόνοε, κρητῆρα κερασσάμενος μέθυ νεῖμον </l>
<l n="180">πᾶσιν ἀνὰ μέγαρον, ἵνα καὶ Διὶ τερπικεραύνῳ </l>
<l n="181">σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ." </l>
<l n="182" rend="indent(1)">ὣς φάτο, Ποντόνοος δὲ μελίφρονα οἶνον ἐκίρνα, </l>
<l n="183">νώμησεν δ' ἄρα πᾶσιν ἐπαρξάμενος δεπάεσσιν. </l>
<l n="184">αὐτὰρ ἐπεὶ σπεῖσάν τε πίον θ', ὅσον ἤθελε θυμός, </l>
<l n="185">τοῖσιν δ' Ἀλκίνοος ἀγορήσατο καὶ μετέειπε· </l>
<l n="186" rend="indent(1)">"κέκλυτε, Φαιήκων ἡγήτορες ἠδὲ μέδοντες, </l>
<l n="187">ὄφρ' εἴπω, τά με θυμὸς ἐνὶ στήθεσσι κελεύει. </l>
<l n="188">νῦν μὲν δαισάμενοι κατακείετε οἴκαδ' ἰόντες, </l>
<l n="189">ἠῶθεν δὲ γέροντας ἐπὶ πλέονας καλέσαντες <pb/> </l>
<l n="190">ξεῖνον ἐνὶ μεγάροις ξεινίσσομεν ἠδὲ θεοῖσι </l>
<l n="191">ῥέξομεν ἱερὰ καλά, ἔπειτα δὲ καὶ περὶ πομπῆς </l>
<l n="192">μνησόμεθ', ὥς χ' ὁ ξεῖνος ἄνευθε πόνου καὶ ἀνίης </l>
<l n="193">πομπῇ ὑφ' ἡμετέρῃ ἣν πατρίδα γαῖαν ἵκηται </l>
<l n="194">χαίρων καρπαλίμως, εἰ καὶ μάλα τηλόθεν ἐστί, </l>
<l n="195">μηδέ τι μεσσηγύς γε κακὸν καὶ πῆμα πάθῃσι </l>
<l n="196">πρίν γε τὸν ἧς γαίης ἐπιβήμεναι· ἔνθα δ' ἔπειτα </l>
<l n="197">πείσεται, ἅσσα οἱ αἶσα κατὰ Κλῶθές τε βαρεῖαι </l>
<l n="198">γεινομένῳ νήσαντο λίνῳ, ὅτε μιν τέκε μήτηρ. </l>
<l n="199">εἰ δέ τις ἀθανάτων γε κατ' οὐρανοῦ εἰλήλουθεν, </l>
<l n="200">ἄλλο τι δὴ τόδ' ἔπειτα θεοὶ περιμηχανόωνται. </l>
<l n="201">αἰεὶ γὰρ τὸ πάρος γε θεοὶ φαίνονται ἐναργεῖς </l>
<l n="202">ἡμῖν, εὖθ' ἕρδωμεν ἀγακλειτὰς ἑκατόμβας, </l>
<l n="203">δαίνυνταί τε παρ' ἄμμι καθήμενοι ἔνθα περ ἡμεῖς. </l>
<l n="204">εἰ δ' ἄρα τις καὶ μοῦνος ἰὼν ξύμβληται ὁδίτης, </l>
<l n="205">οὔ τι κατακρύπτουσιν, ἐπεί σφισιν ἐγγύθεν εἰμέν, </l>
<l n="206">ὥς περ Κύκλωπές τε καὶ ἄγρια φῦλα Γιγάντων." </l>
<l n="207" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="208">"Ἀλκίνο', ἄλλο τί τοι μελέτω φρεσίν· οὐ γὰρ ἐγώ γε </l>
<l n="209">ἀθανάτοισιν ἔοικα, τοὶ οὐρανὸν εὐρὺν ἔχουσιν, </l>
<l n="210">οὐ δέμας οὐδὲ φυήν, ἀλλὰ θνητοῖσι βροτοῖσιν. </l>
<l n="211">οὕς τινας ὑμεῖς ἴστε μάλιστ' ὀχέοντας ὀϊζὺν </l>
<l n="212">ἀνθρώπων, τοῖσίν κεν ἐν ἄλγεσιν ἰσωσαίμην· </l>
<l n="213">καὶ δ' ἔτι κεν καὶ πλείον' ἐγὼ κακὰ μυθησαίμην, </l>
<l n="214">ὅσσα γε δὴ ξύμπαντα θεῶν ἰότητι μόγησα. </l>
<l n="215">ἀλλ' ἐμὲ μὲν δορπῆσαι ἐάσατε κηδόμενόν περ· <pb/> </l>
<l n="216">οὐ γάρ τι στυγερῇ ἐπὶ γαστέρι κύντερον ἄλλο </l>
<l n="217">ἔπλετο, ἥ τ' ἐκέλευσεν ἕο μνήσασθαι ἀνάγκῃ </l>
<l n="218">καὶ μάλα τειρόμενον καὶ ἐνὶ φρεσὶ πένθος ἔχοντα, </l>
<l n="219">ὡς καὶ ἐγὼ πένθος μὲν ἔχω φρεσίν, ἡ δὲ μάλ' αἰεὶ </l>
<l n="220">ἐσθέμεναι κέλεται καὶ πινέμεν, ἐκ δέ με πάντων </l>
<l n="221">ληθάνει, ὅσσ' ἔπαθον, καὶ ἐνιπλησθῆναι ἀνώγει. </l>
<l n="222">ὑμεῖς δ' ὀτρύνεσθε ἅμ' ἠόϊ φαινομένηφιν, </l>
<l n="223">ὥς κ' ἐμὲ τὸν δύστηνον ἐμῆς ἐπιβήσετε πάτρης, </l>
<l n="224">καί περ πολλὰ παθόντα· ἰδόντα με καὶ λίποι αἰὼν </l>
<l n="225">κτῆσιν ἐμὴν δμῶάς τε καὶ ὑψερεφὲς μέγα δῶμα." </l>
<l n="226" rend="indent(1)">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον </l>
<l n="227">πεμπέμεναι τὸν ξεῖνον, ἐπεὶ κατὰ μοῖραν ἔειπεν. </l>
<l n="228">αὐτὰρ ἐπεὶ σπεῖσάν τε πίον θ', ὅσον ἤθελε θυμός, </l>
<l n="229">οἱ μὲν κακκείοντες ἔβαν οἶκόνδε ἕκαστος, </l>
<l n="230">αὐτὰρ ὁ ἐν μεγάρῳ ὑπελείπετο δῖος Ὀδυσσεύς, </l>
<l n="231">πὰρ δέ οἱ Ἀρήτη τε καὶ Ἀλκίνοος θεοειδὴς </l>
<l n="232">ἥσθην· ἀμφίπολοι δ' ἀπεκόσμεον ἔντεα δαιτός. </l>
<l n="233">τοῖσιν δ' Ἀρήτη λευκώλενος ἤρχετο μύθων· </l>
<l n="234">ἔγνω γὰρ φᾶρός τε χιτῶνά τε εἵματ' ἰδοῦσα </l>
<l n="235">καλά, τά ῥ' αὐτὴ τεῦξε σὺν ἀμφιπόλοισι γυναιξί· </l>
<l n="236">καί μιν φωνήσασ' ἔπεα πτερόεντα προσηύδα· </l>
<l n="237" rend="indent(1)">"ξεῖνε, τὸ μέν σε πρῶτον ἐγὼν εἰρήσομαι αὐτή· </l>
<l n="238">τίς πόθεν εἰς ἀνδρῶν; τίς τοι τάδε εἵματ' ἔδωκεν; </l>
<l n="239">οὐ δὴ φῂς ἐπὶ πόντον ἀλώμενος ἐνθάδ' ἱκέσθαι;" </l>
<l n="240" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="241">"ἀργαλέον, βασίλεια, διηνεκέως ἀγορεῦσαι, </l>
<l n="242">κήδε' ἐπεί μοι πολλὰ δόσαν θεοὶ Οὐρανίωνες· <pb/> </l>
<l n="243">τοῦτο δέ τοι ἐρέω, ὅ μ' ἀνείρεαι ἠδὲ μεταλλᾷς. </l>
<l n="244">Ὠγυγίη τις νῆσος ἀπόπροθεν εἰν ἁλὶ κεῖται· </l>
<l n="245">ἔνθα μὲν Ἄτλαντος θυγάτηρ, δολόεσσα Καλυψώ, </l>
<l n="246">ναίει ἐϋπλόκαμος, δεινὴ θεός· οὐδέ τις αὐτῇ </l>
<l n="247">μίσγεται οὔτε θεῶν οὔτε θνητῶν ἀνθρώπων. </l>
<l n="248">ἀλλ' ἐμὲ τὸν δύστηνον ἐφέστιον ἤγαγε δαίμων </l>
<l n="249">οἶον, ἐπεί μοι νῆα θοὴν ἀργῆτι κεραυνῷ </l>
<l n="250">Ζεὺς ἐλάσας ἐκέασσε μέσῳ ἐνὶ οἴνοπι πόντῳ. </l>
<l n="251">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι, </l>
<l n="252">αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης </l>
<l n="253">ἐννῆμαρ φερόμην· δεκάτῃ δέ με νυκτὶ μελαίνῃ </l>
<l n="254">νῆσον ἐς Ὠγυγίην πέλασαν θεοί, ἔνθα Καλυψὼ </l>
<l n="255">ναίει ἐϋπλόκαμος, δεινὴ θεός· ἥ με λαβοῦσα </l>
<l n="256">ἐνδυκέως ἐφίλει τε καὶ ἔτρεφεν ἠδὲ ἔφασκε </l>
<l n="257">θήσειν ἀθάνατον καὶ ἀγήραον ἤματα πάντα· </l>
<l n="258">ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν. </l>
<l n="259">ἔνθα μὲν ἑπτάετες μένον ἔμπεδον, εἵματα δ' αἰεὶ </l>
<l n="260">δάκρυσι δεύεσκον, τά μοι ἄμβροτα δῶκε Καλυψώ· </l>
<l n="261">ἀλλ' ὅτε δὴ ὄγδοόν μοι ἐπιπλόμενον ἔτος ἦλθε, </l>
<l n="262">καὶ τότε δή μ' ἐκέλευσεν ἐποτρύνουσα νέεσθαι </l>
<l n="263">Ζηνὸς ὑπ' ἀγγελίης, ἢ καὶ νόος ἐτράπετ' αὐτῆς. </l>
<l n="264">πέμπε δ' ἐπὶ σχεδίης πολυδέσμου, πολλὰ δ' ἔδωκε, </l>
<l n="265">σῖτον καὶ μέθυ ἡδύ, καὶ ἄμβροτα εἵματα ἕσσεν, </l>
<l n="266">οὖρον δὲ προέηκεν ἀπήμονά τε λιαρόν τε. </l>
<l n="267">ἑπτὰ δὲ καὶ δέκα μὲν πλέον ἤματα ποντοπορεύων, </l>
<l n="268">ὀκτωκαιδεκάτῃ δ' ἐφάνη ὄρεα σκιόεντα </l>
<l n="269">γαίης ὑμετέρης, γήθησε δέ μοι φίλον ἦτορ, <pb/> </l>
<l n="270">δυσμόρῳ· ἦ γὰρ μέλλον ἔτι ξυνέσεσθαι ὀϊζυῖ </l>
<l n="271">πολλῇ, τήν μοι ἐπῶρσε Ποσειδάων ἐνοσίχθων, </l>
<l n="272">ὅς μοι ἐφορμήσας ἀνέμους κατέδησε κέλευθον, </l>
<l n="273">ὤρινεν δὲ θάλασσαν ἀθέσφατον, οὐδέ τι κῦμα </l>
<l n="274">εἴα ἐπὶ σχεδίης ἁδινὰ στενάχοντα φέρεσθαι. </l>
<l n="275">τὴν μὲν ἔπειτα θύελλα διεσκέδασ'· αὐτὰρ ἐγώ γε </l>
<l n="276">νηχόμενος τόδε λαῖτμα διέτμαγον, ὄφρα με γαίῃ </l>
<l n="277">ὑμετέρῃ ἐπέλασσε φέρων ἄνεμός τε καὶ ὕδωρ. </l>
<l n="278">ἔνθα κέ μ' ἐκβαίνοντα βιήσατο κῦμ' ἐπὶ χέρσου, </l>
<l n="279">πέτρῃς πρὸς μεγάλῃσι βαλὸν καὶ ἀτερπέϊ χώρῳ, </l>
<l n="280">ἀλλ' ἀναχασσάμενος νῆχον πάλιν, εἷος ἐπῆλθον </l>
<l n="281">ἐς ποταμόν, τῇ δή μοι ἐείσατο χῶρος ἄριστος, </l>
<l n="282">λεῖος πετράων, καὶ ἐπὶ σκέπας ἦν ἀνέμοιο. </l>
<l n="283">ἐκ δ' ἔπεσον θυμηγερέων, ἐπὶ δ' ἀμβροσίη νὺξ </l>
<l n="284">ἤλυθ'· ἐγὼ δ' ἀπάνευθε διιπετέος ποταμοῖο </l>
<l n="285">ἐκβὰς ἐν θάμνοισι κατέδραθον, ἀμφὶ δὲ φύλλα </l>
<l n="286">ἠφυσάμην· ὕπνον δὲ θεὸς κατ' ἀπείρονα χεῦεν. </l>
<l n="287">ἔνθα μὲν ἐν φύλλοισι, φίλον τετιημένος ἦτορ, </l>
<l n="288">εὗδον παννύχιος καὶ ἐπ' ἠῶ καὶ μέσον ἦμαρ· </l>
<l n="289">δύσετό τ' ἠέλιος, καί με γλυκὺς ὕπνος ἀνῆκεν. </l>
<l n="290">ἀμφιπόλους δ' ἐπὶ θινὶ τεῆς ἐνόησα θυγατρὸς </l>
<l n="291">παιζούσας, ἐν δ' αὐτὴ ἔην εἰκυῖα θεῇσι. </l>
<l n="292">τὴν ἱκέτευσ'· ἡ δ' οὔ τι νοήματος ἤμβροτεν ἐσθλοῦ, </l>
<l n="293">ὡς οὐκ ἂν ἔλποιο νεώτερον ἀντιάσαντα </l>
<l n="294">ἑρξέμεν· αἰεὶ γάρ τε νεώτεροι ἀφραδέουσιν. </l>
<l n="295">ἥ μοι σῖτον δῶκεν ἅλις ἠδ' αἴθοπα οἶνον </l>
<l n="296">καὶ λοῦσ' ἐν ποταμῷ καί μοι τάδε εἵματ' ἔδωκε. <pb/> </l>
<l n="297">ταῦτά τοι, ἀχνύμενός περ, ἀληθείην κατέλεξα." </l>
<l n="298" rend="indent(1)">τὸν δ' αὖτ' Ἀλκίνοος ἀπαμείβετο φώνησέν τε· </l>
<l n="299">"ξεῖν', ἦ τοι μὲν τοῦτό γ' ἐναίσιμον οὐκ ἐνόησε </l>
<l n="300">παῖς ἐμή, οὕνεκά σ' οὔ τι μετ' ἀμφιπόλοισι γυναιξὶν </l>
<l n="301">ἦγεν ἐς ἡμετέρου· σὺ δ' ἄρα πρώτην ἱκέτευσας." </l>
<l n="302" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="303">"ἥρως, μή μοι τοὔνεκ' ἀμύμονα νείκεε κούρην· </l>
<l n="304">ἡ μὲν γάρ μ' ἐκέλευε σὺν ἀμφιπόλοισιν ἕπεσθαι, </l>
<l n="305">ἀλλ' ἐγὼ οὐκ ἔθελον δείσας αἰσχυνόμενός τε, </l>
<l n="306">μή πως καὶ σοὶ θυμὸς ἐπισκύσσαιτο ἰδόντι· </l>
<l n="307">δύσζηλοι γάρ τ' εἰμὲν ἐπὶ χθονὶ φῦλ' ἀνθρώπων." </l>
<l n="308" rend="indent(1)">τὸν δ' αὖτ' Ἀλκίνοος ἀπαμείβετο φώνησέν τε· </l>
<l n="309">"ξεῖν', οὔ μοι τοιοῦτον ἐνὶ στήθεσσι φίλον κῆρ </l>
<l n="310">μαψιδίως κεχολῶσθαι· ἀμείνω δ' αἴσιμα πάντα. </l>
<l n="311">αἲ γάρ, Ζεῦ τε πάτερ καὶ Ἀθηναίη καὶ Ἄπολλον, </l>
<l n="312">τοῖος ἐών, οἷός ἐσσι, τά τε φρονέων ἅ τ' ἐγώ περ, </l>
<l n="313">παῖδά τ' ἐμὴν ἐχέμεν καὶ ἐμὸς γαμβρὸς καλέεσθαι, </l>
<l n="314">αὖθι μένων· οἶκον δέ κ' ἐγὼ καὶ κτήματα δοίην, </l>
<l n="315">εἴ κ' ἐθέλων γε μένοις· ἀέκοντα δέ σ' οὔ τις ἐρύξει </l>
<l n="316">Φαιήκων· μὴ τοῦτο φίλον Διὶ πατρὶ γένοιτο. </l>
<l n="317">πομπὴν δ' ἐς τόδ' ἐγὼ τεκμαίρομαι, ὄφρ' ἐῢ εἰδῇς, </l>
<l n="318">αὔριον ἔς· τῆμος δὲ σὺ μὲν δεδμημένος ὕπνῳ </l>
<l n="319">λέξεαι, οἱ δ' ἐλόωσι γαλήνην, ὄφρ' ἂν ἵκηαι </l>
<l n="320">πατρίδα σὴν καὶ δῶμα, καὶ εἴ πού τοι φίλον ἐστίν, </l>
<l n="321">εἴ περ καὶ μάλα πολλὸν ἑκαστέρω ἔστ' Εὐβοίης· </l>
<l n="322">τὴν γὰρ τηλοτάτω φάσ' ἔμμεναι οἵ μιν ἴδοντο </l>
<l n="323">λαῶν ἡμετέρων, ὅτε τε ξανθὸν Ῥαδάμανθυν <pb/> </l>
<l n="324">ἦγον ἐποψόμενον Τιτυόν, Γαιήϊον υἱόν. </l>
<l n="325">καὶ μὲν οἱ ἔνθ' ἦλθον καὶ ἄτερ καμάτοιο τέλεσσαν </l>
<l n="326">ἤματι τῷ αὐτῷ καὶ ἀπήνυσαν οἴκαδ' ὀπίσσω. </l>
<l n="327">εἰδήσεις δὲ καὶ αὐτὸς ἐνὶ φρεσίν, ὅσσον ἄρισται </l>
<l n="328">νῆες ἐμαὶ καὶ κοῦροι ἀναρρίπτειν ἅλα πηδῷ." </l>
<l n="329" rend="indent(1)">ὣς φάτο, γήθησεν δὲ πολύτλας δῖος Ὀδυσσεύς, </l>
<l n="330">εὐχόμενος δ' ἄρα εἶπεν ἔπος τ' ἔφατ' ἔκ τ' ὀνόμαζε· </l>
<l n="331" rend="indent(1)">"Ζεῦ πάτερ, αἴθ', ὅσα εἶπε, τελευτήσειεν ἅπαντα </l>
<l n="332">Ἀλκίνοος· τοῦ μέν κεν ἐπὶ ζείδωρον ἄρουραν </l>
<l n="333">ἄσβεστον κλέος εἴη, ἐγὼ δέ κε πατρίδ' ἱκοίμην." </l>
<l n="334" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, </l>
<l n="335">κέκλετο δ' Ἀρήτη λευκώλενος ἀμφιπόλοισι </l>
<l n="336">δέμνι' ὑπ' αἰθούσῃ θέμεναι καὶ ῥήγεα καλὰ </l>
<l n="337">πορφύρε' ἐμβαλέειν στορέσαι τ' ἐφύπερθε τάπητας, </l>
<l n="338">χλαίνας τ' ἐνθέμεναι οὔλας καθύπερθεν ἕσασθαι. </l>
<l n="339">αἱ δ' ἴσαν ἐκ μεγάροιο δάος μετὰ χερσὶν ἔχουσαι· </l>
<l n="340">αὐτὰρ ἐπεὶ στόρεσαν πυκινὸν λέχος ἐγκονέουσαι, </l>
<l n="341">ὤτρυνον Ὀδυσῆα παριστάμεναι ἐπέεσσιν· </l>
<l n="342">"ὄρσο κέων, ὦ ξεῖνε· πεποίηται δέ τοι εὐνή." </l>
<l n="343">ὣς φάν· τῷ δ' ἀσπαστὸν ἐείσατο κοιμηθῆναι. </l>
<l n="344" rend="indent(1)">ὣς ὁ μὲν ἔνθα καθεῦδε πολύτλας δῖος Ὀδυσσεὺς </l>
<l n="345">τρητοῖσ' ἐν λεχέεσσιν ὑπ' αἰθούσῃ ἐριδούπῳ· </l>
<l n="346">Ἀλκίνοος δ' ἄρα λέκτο μυχῷ δόμου ὑψηλοῖο, </l>
<l n="347">πὰρ δὲ γυνὴ δέσποινα λέχος πόρσυνε καὶ εὐνήν. <pb/> </l>
</div>
<div type="Book" n="8">
<l n="t"><label type="head">ΟΔΥΣΣΕΙΑΣ Θ</label> </l>
<l n="1">Ἦμος δ' ἠριγένεια φάνη ῥοδοδάκτυλος Ἠώς, </l>
<l n="2">ὤρνυτ' ἄρ' ἐξ εὐνῆς ἱερὸν μένος Ἀλκινόοιο, </l>
<l n="3">ἂν δ' ἄρα διογενὴς ὦρτο πτολίπορθος Ὀδυσσεύς. </l>
<l n="4">τοῖσιν δ' ἡγεμόνευ' ἱερὸν μένος Ἀλκινόοιο </l>
<l n="5">Φαιήκων ἀγορήνδ', ἥ σφιν παρὰ νηυσὶ τέτυκτο. </l>
<l n="6">ἐλθόντες δὲ καθῖζον ἐπὶ ξεστοῖσι λίθοισι </l>
<l n="7">πλησίον· ἡ δ' ἀνὰ ἄστυ μετῴχετο Παλλὰς Ἀθήνη </l>
<l n="8">εἰδομένη κήρυκι δαΐφρονος Ἀλκινόοιο, </l>
<l n="9">νόστον Ὀδυσσῆϊ μεγαλήτορι μητιόωσα, </l>
<l n="10">καί ῥα ἑκάστῳ φωτὶ παρισταμένη φάτο μῦθον· </l>
<l n="11" rend="indent(1)">"δεῦτ' ἄγε, Φαιήκων ἡγήτορες ἠδὲ μέδοντες, </l>
<l n="12">εἰς ἀγορὴν ἰέναι, ὄφρα ξείνοιο πύθησθε, </l>
<l n="13">ὃς νέον Ἀλκινόοιο δαΐφρονος ἵκετο δῶμα </l>
<l n="14">πόντον ἐπιπλαγχθείς, δέμας ἀθανάτοισιν ὁμοῖος." </l>
<l n="15" rend="indent(1)">ὣς εἰποῦσ' ὤτρυνε μένος καὶ θυμὸν ἑκάστου. </l>
<l n="16">καρπαλίμως δ' ἔμπληντο βροτῶν ἀγοραί τε καὶ ἕδραι </l>
<l n="17">ἀγρομένων· πολλοὶ δ' ἄρα θηήσαντο ἰδόντες </l>
<l n="18">υἱὸν Λαέρταο δαΐφρονα. τῷ δ' ἄρ' Ἀθήνη </l>
<l n="19">θεσπεσίην κατέχευε χάριν κεφαλῇ τε καὶ ὤμοις </l>
<l n="20">καί μιν μακρότερον καὶ πάσσονα θῆκεν ἰδέσθαι, </l>
<l n="21">ὥς κεν Φαιήκεσσι φίλος πάντεσσι γένοιτο </l>
<l n="22">δεινός τ' αἰδοῖός τε καὶ ἐκτελέσειεν ἀέθλους </l>
<l n="23">πολλούς, τοὺς Φαίηκες ἐπειρήσαντ' Ὀδυσῆος. </l>
<l n="24">αὐτὰρ ἐπεί ῥ' ἤγερθεν ὁμηγερέες τ' ἐγένοντο, </l>
<l n="25">τοῖσιν δ' Ἀλκίνοος ἀγορήσατο καὶ μετέειπε· <pb/> </l>
<l n="26" rend="indent(1)">"κέκλυτε, Φαιήκων ἡγήτορες ἠδὲ μέδοντες, </l>
<l n="27">[ὄφρ' εἴπω, τά με θυμὸς ἐνὶ στήθεσσι κελεύει.] </l>
<l n="28">ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμὸν δῶ, </l>
<l n="29">ἠὲ πρὸς ἠοίων ἦ ἑσπερίων ἀνθρώπων· </l>
<l n="30">πομπὴν δ' ὀτρύνει καὶ λίσσεται ἔμπεδον εἶναι. </l>
<l n="31">ἡμεῖς δ', ὡς τὸ πάρος περ, ἐποτρυνώμεθα πομπήν· </l>
<l n="32">οὐδὲ γὰρ οὐδέ τις ἄλλος, ὅτις κ' ἐμὰ δώμαθ' ἵκηται, </l>
<l n="33">ἐνθάδ' ὀδυρόμενος δηρὸν μένει εἵνεκα πομπῆς. </l>
<l n="34">ἀλλ' ἄγε νῆα μέλαιναν ἐρύσσομεν εἰς ἅλα δῖαν </l>
<l n="35">πρωτόπλοον, κούρω δὲ δύω καὶ πεντήκοντα </l>
<l n="36">κρινάσθων κατὰ δῆμον, ὅσοι πάρος εἰσὶν ἄριστοι. </l>
<l n="37">δησάμενοι δ' εὖ πάντες ἐπὶ κληῖσιν ἐρετμὰ </l>
<l n="38">ἔκβητ'· αὐτὰρ ἔπειτα θοὴν ἀλεγύνετε δαῖτα </l>
<l n="39">ἡμέτερόνδ' ἐλθόντες· ἐγὼ δ' ἐῢ πᾶσι παρέξω. </l>
<l n="40">κούροισιν μὲν ταῦτ' ἐπιτέλλομαι· αὐτὰρ οἱ ἄλλοι </l>
<l n="41">σκηπτοῦχοι βασιλῆες ἐμὰ πρὸς δώματα καλὰ </l>
<l n="42">ἔρχεσθ', ὄφρα ξεῖνον ἐνὶ μεγάροισι φιλέωμεν· </l>
<l n="43">μηδέ τις ἀρνείσθω. καλέσασθε δὲ θεῖον ἀοιδόν, </l>
<l n="44">Δημόδοκον· τῷ γάρ ῥα θεὸς περὶ δῶκεν ἀοιδὴν </l>
<l n="45">τέρπειν, ὅππῃ θυμὸς ἐποτρύνῃσιν ἀείδειν." </l>
<l n="46" rend="indent(1)">ὣς ἄρα φωνήσας ἡγήσατο, τοὶ δ' ἅμ' ἕποντο </l>
<l n="47">σκηπτοῦχοι· κῆρυξ δὲ μετῴχετο θεῖον ἀοιδόν. </l>
<l n="48">κούρω δὲ κρινθέντε δύω καὶ πεντήκοντα </l>
<l n="49">βήτην, ὡς ἐκέλευσ', ἐπὶ θῖν' ἁλὸς ἀτρυγέτοιο. </l>
<l n="50">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν, </l>
<l n="51">νῆα μὲν οἵ γε μέλαιναν ἁλὸς βένθοσδε ἔρυσσαν, </l>
<l n="52">ἐν δ' ἱστόν τ' ἐτίθεντο καὶ ἱστία νηῒ μελαίνῃ, </l>
<l n="53">ἠρτύναντο δ' ἐρετμὰ τροποῖσ' ἐν δερματίνοισι </l>
<l n="54">πάντα κατὰ μοῖραν· παρὰ δ' ἱστία λευκὰ τάνυσσαν. </l>
<l n="55">ὑψοῦ δ' ἐν νοτίῳ τήν γ' ὥρμισαν· αὐτὰρ ἔπειτα <pb/> </l>
<l n="56">βάν ῥ' ἴμεν Ἀλκινόοιο δαΐφρονος ἐς μέγα δῶμα. </l>
<l n="57">πλῆντο δ' ἄρ' αἴθουσαί τε καὶ ἕρκεα καὶ δόμοι ἀνδρῶν </l>
<l n="58">[ἀγρομένων· πολλοὶ δ' ἄρ' ἔσαν, νέοι ἠδὲ παλαιοί.] </l>
<l n="59">τοῖσιν δ' Ἀλκίνοος δυοκαίδεκα μῆλ' ἱέρευσεν, </l>
<l n="60">ὀκτὼ δ' ἀργιόδοντας ὕας, δύο δ' εἰλίποδας βοῦς· </l>
<l n="61">τοὺς δέρον ἀμφί θ' ἕπον, τετύκοντό τε δαῖτ' ἐρατεινήν. </l>
<l n="62" rend="indent(1)">κῆρυξ δ' ἐγγύθεν ἦλθεν ἄγων ἐρίηρον ἀοιδόν, </l>
<l n="63">τὸν περὶ Μοῦσ' ἐφίλησε, δίδου δ' ἀγαθόν τε κακόν τε· </l>
<l n="64">ὀφθαλμῶν μὲν ἄμερσε, δίδου δ' ἡδεῖαν ἀοιδήν. </l>
<l n="65">τῷ δ' ἄρα Ποντόνοος θῆκε θρόνον ἀργυρόηλον </l>
<l n="66">μέσσῳ δαιτυμόνων, πρὸς κίονα μακρὸν ἐρείσας· </l>
<l n="67">κὰδ δ' ἐκ πασσαλόφι κρέμασεν φόρμιγγα λίγειαν </l>
<l n="68">αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι </l>
<l n="69">κῆρυξ· πὰρ δ' ἐτίθει κάνεον καλήν τε τράπεζαν, </l>
<l n="70">πὰρ δὲ δέπας οἴνοιο, πιεῖν ὅτε θυμὸς ἀνώγοι. </l>
<l n="71">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="72">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="73">Μοῦσ' ἄρ' ἀοιδὸν ἀνῆκεν ἀειδέμεναι κλέα ἀνδρῶν, </l>
<l n="74">οἴμης, τῆς τότ' ἄρα κλέος οὐρανὸν εὐρὺν ἵκανε, </l>
<l n="75">νεῖκος Ὀδυσσῆος καὶ Πηλεΐδεω Ἀχιλῆος, </l>
<l n="76">ὥς ποτε δηρίσαντο θεῶν ἐν δαιτὶ θαλείῃ </l>
<l n="77">ἐκπάγλοισ' ἐπέεσσιν, ἄναξ δ' ἀνδρῶν Ἀγαμέμνων </l>
<l n="78">χαῖρε νόῳ, ὅ τ' ἄριστοι Ἀχαιῶν δηριόωντο. </l>
<l n="79">ὣς γάρ οἱ χρείων μυθήσατο Φοῖβος Ἀπόλλων </l>
<l n="80">Πυθοῖ ἐν ἠγαθέῃ, ὅθ' ὑπέρβη λάϊνον οὐδὸν </l>
<l n="81">χρησόμενος. τότε γάρ ῥα κυλίνδετο πήματος ἀρχὴ </l>
<l n="82">Τρωσί τε καὶ Δαναοῖσι Διὸς μεγάλου διὰ βουλάς. <pb/> </l>
<l n="83" rend="indent(1)">ταῦτ' ἄρ' ἀοιδὸς ἄειδε περικλυτός· αὐτὰρ Ὀδυσσεὺς </l>
<l n="84">πορφύρεον μέγα φᾶρος ἑλὼν χερσὶ στιβαρῇσι </l>
<l n="85">κὰκ κεφαλῆς εἴρυσσε, κάλυψε δὲ καλὰ πρόσωπα· </l>
<l n="86">αἴδετο γὰρ Φαίηκας ὑπ' ὀφρύσι δάκρυα λείβων. </l>
<l n="87">ἦ τοι ὅτε λήξειεν ἀείδων θεῖος ἀοιδός, </l>
<l n="88">δάκρυ' ὀμορξάμενος κεφαλῆς ἄπο φᾶρος ἕλεσκε </l>
<l n="89">καὶ δέπας ἀμφικύπελλον ἑλὼν σπείσασκε θεοῖσιν· </l>
<l n="90">αὐτὰρ ὅτ' ἂψ ἄρχοιτο καὶ ὀτρύνειαν ἀείδειν </l>
<l n="91">Φαιήκων οἱ ἄριστοι, ἐπεὶ τέρποντ' ἐπέεσσιν, </l>
<l n="92">ἂψ Ὀδυσεὺς κατὰ κρᾶτα καλυψάμενος γοάασκεν. </l>
<l n="93">ἔνθ' ἄλλους μὲν πάντας ἐλάνθανε δάκρυα λείβων, </l>
<l n="94">Ἀλκίνοος δέ μιν οἶος ἐπεφράσατ' ἠδ' ἐνόησεν </l>
<l n="95">ἥμενος ἄγχ' αὐτοῦ, βαρὺ δὲ στενάχοντος ἄκουσεν. </l>
<l n="96">αἶψα δὲ Φαιήκεσσι φιληρέτμοισι μετηύδα· </l>
<l n="97" rend="indent(1)">"κέκλυτε, Φαιήκων ἡγήτορες ἠδὲ μέδοντες· </l>
<l n="98">ἤδη μὲν δαιτὸς κεκορήμεθα θυμὸν ἐΐσης </l>
<l n="99">φόρμιγγός θ', ἣ δαιτὶ συνήορός ἐστι θαλείῃ· </l>
<l n="100">νῦν δ' ἐξέλθωμεν καὶ ἀέθλων πειρηθῶμεν </l>
<l n="101">πάντων, ὥς χ' ὁ ξεῖνος ἐνίσπῃ οἷσι φίλοισιν </l>
<l n="102">οἴκαδε νοστήσας, ὅσσον περιγινόμεθ' ἄλλων </l>
<l n="103">πύξ τε παλαιμοσύνῃ τε καὶ ἅλμασιν ἠδὲ πόδεσσιν." </l>
<l n="104" rend="indent(1)">ὣς ἄρα φωνήσας ἡγήσατο, τοὶ δ' ἅμ' ἕποντο. </l>
<l n="105">κὰδ δ' ἐκ πασσαλόφι κρέμασεν φόρμιγγα λίγειαν, </l>
<l n="106">Δημοδόκου δ' ἕλε χεῖρα καὶ ἔξαγεν ἐκ μεγάροιο </l>
<l n="107">κῆρυξ· ἦρχε δὲ τῷ αὐτὴν ὁδὸν ἥν περ οἱ ἄλλοι </l>
<l n="108">Φαιήκων οἱ ἄριστοι, ἀέθλια θαυμανέοντες. </l>
<l n="109">βὰν δ' ἴμεν εἰς ἀγορήν, ἅμα δ' ἕσπετο πουλὺς ὅμιλος, </l>
<l n="110">μυρίοι· ἂν δ' ἵσταντο νέοι πολλοί τε καὶ ἐσθλοί. </l>
<l n="111">ὦρτο μὲν Ἀκρόνεώς τε καὶ Ὠκύαλος καὶ Ἐλατρεὺς <pb/> </l>
<l n="112">Ναυτεύς τε Πρυμνεύς τε καὶ Ἀγχίαλος καὶ Ἐρετμεὺς </l>
<l n="113">Ποντεύς τε Πρῳρεύς τε, Θόων Ἀναβησίνεώς τε </l>
<l n="114">Ἀμφίαλός θ', υἱὸς Πολυνήου Τεκτονίδαο· </l>
<l n="115">ἂν δὲ καὶ Εὐρύαλος, βροτολοιγῷ ἶσος Ἄρηϊ, </l>
<l n="116">Ναυβολίδης, ὃς ἄριστος ἔην εἶδός τε δέμας τε </l>
<l n="117">πάντων Φαιήκων μετ' ἀμύμονα Λαοδάμαντα. </l>
<l n="118">ἂν δ' ἔσταν τρεῖς παῖδες ἀμύμονος Ἀλκινόοιο, </l>
<l n="119">Λαοδάμας θ' Ἅλιός τε καὶ ἀντίθεος Κλυτόνηος. </l>
<l n="120">οἱ δ' ἦ τοι πρῶτον μὲν ἐπειρήσαντο πόδεσσι· </l>
<l n="121">τοῖσι δ' ἀπὸ νύσσης τέτατο δρόμος· οἱ δ' ἅμα πάντες </l>
<l n="122">καρπαλίμως ἐπέτοντο κονίοντες πεδίοιο. </l>
<l n="123">τῶν δὲ θέειν ὄχ' ἄριστος ἔην Κλυτόνηος ἀμύμων· </l>
<l n="124">ὅσσον τ' ἐν νειῷ οὖρον πέλει ἡμιόνοιϊν, </l>
<l n="125">τόσσον ὑπεκπροθέων λαοὺς ἵκεθ', οἱ δ' ἐλίποντο. </l>
<l n="126">οἱ δὲ παλαιμοσύνης ἀλεγεινῆς πειρήσαντο· </l>
<l n="127">τῇ δ' αὖτ' Εὐρύαλος ἀπεκαίνυτο πάντας ἀρίστους. </l>
<l n="128">ἅλματι δ' Ἀμφίαλος πάντων προφερέστατος ἦεν· </l>
<l n="129">δίσκῳ δ' αὖ πάντων πολὺ φέρτατος ἦεν Ἐλατρεύς, </l>
<l n="130">πὺξ δ' αὖ Λαοδάμας, ἀγαθὸς πάϊς Ἀλκινόοιο. </l>
<l n="131" rend="indent(1)">αὐτὰρ ἐπεὶ δὴ πάντες ἐτέρφθησαν φρέν' ἀέθλοις, </l>
<l n="132">τοῖσ' ἄρα Λαοδάμας μετέφη, πάϊς Ἀλκινόοιο· </l>
<l n="133" rend="indent(1)">"δεῦτε, φίλοι, τὸν ξεῖνον ἐρώμεθα, εἴ τιν' ἄεθλον </l>
<l n="134">οἶδέ τε καὶ δεδάηκε· φυήν γε μὲν οὐ κακός ἐστι, </l>
<l n="135">μηρούς τε κνήμας τε καὶ ἄμφω χεῖρας ὕπερθεν </l>
<l n="136">αὐχένα τε στιβαρὸν μέγα τε σθένος· οὐδέ τι ἥβης </l>
<l n="137">δεύεται, ἀλλὰ κακοῖσι συνέρρηκται πολέεσσιν. </l>
<l n="138">οὐ γὰρ ἐγώ γέ τί φημι κακώτερον ἄλλο θαλάσσης </l>
<l n="139">ἄνδρα γε συγχεῦαι, εἰ καὶ μάλα καρτερὸς εἴη." <pb/> </l>
<l n="140" rend="indent(1)">τὸν δ' αὖτ' Εὐρύαλος ἀπαμείβετο φώνησέν τε· </l>
<l n="141">"Λαοδάμαν, μάλα τοῦτο ἔπος κατὰ μοῖραν ἔειπες. </l>
<l n="142">αὐτὸς νῦν προκάλεσσαι ἰὼν καὶ πέφραδε μῦθον." </l>
<l n="143" rend="indent(1)">αὐτὰρ ἐπεὶ τό γ' ἄκουσ' ἀγαθὸς πάϊς Ἀλκινόοιο, </l>
<l n="144">στῆ ῥ' ἐς μέσσον ἰὼν καὶ Ὀδυσσῆα προσέειπε· </l>
<l n="145" rend="indent(1)">"δεῦρ' ἄγε καὶ σύ, ξεῖνε πάτερ, πείρησαι ἀέθλων, </l>
<l n="146">εἴ τινά που δεδάηκας· ἔοικε δέ σ' ἴδμεν ἀέθλους. </l>
<l n="147">οὐ μὲν γὰρ μεῖζον κλέος ἀνέρος, ὄφρα κεν ᾖσιν, </l>
<l n="148">ἢ ὅ τι ποσσίν τε ῥέξῃ καὶ χερσὶν ἑῇσιν. </l>
<l n="149">ἀλλ' ἄγε πείρησαι, σκέδασον δ' ἀπὸ κήδεα θυμοῦ· </l>
<l n="150">σοὶ δ' ὁδὸς οὐκέτι δηρὸν ἀπέσσεται, ἀλλά τοι ἤδη </l>
<l n="151">νηῦς τε κατείρυσται καὶ ἐπαρτέες εἰσὶν ἑταῖροι." </l>
<l n="152" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="153">"Λαοδάμαν, τί με ταῦτα κελεύετε κερτομέοντες; </l>
<l n="154">κήδεά μοι καὶ μᾶλλον ἐνὶ φρεσὶν ἤ περ ἄεθλοι, </l>
<l n="155">ὃς πρὶν μὲν μάλα πολλὰ πάθον καὶ πολλὰ μόγησα, </l>
<l n="156">νῦν δὲ μεθ' ὑμετέρῃ ἀγορῇ νόστοιο χατίζων </l>
<l n="157">ἧμαι, λισσόμενος βασιλῆά τε πάντα τε δῆμον." </l>
<l n="158" rend="indent(1)">τὸν δ' αὖτ' Εὐρύαλος ἀπαμείβετο νείκεσέ τ' ἄντην· </l>
<l n="159">"οὐ γάρ σ' οὐδέ, ξεῖνε, δαήμονι φωτὶ ἐΐσκω </l>
<l n="160">ἄθλων, οἷά τε πολλὰ μετ' ἀνθρώποισι πέλονται, </l>
<l n="161">ἀλλὰ τῷ, ὅς θ' ἅμα νηῒ πολυκλήϊδι θαμίζων, </l>
<l n="162">ἀρχὸς ναυτάων, οἵ τε πρηκτῆρες ἔασι, </l>
<l n="163">φόρτου τε μνήμων καὶ ἐπίσκοπος ᾖσιν ὁδαίων </l>
<l n="164">κερδέων θ' ἁρπαλέων· οὐδ' ἀθλητῆρι ἔοικας." </l>
<l n="165" rend="indent(1)">τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="166">"ξεῖν', οὐ καλὸν ἔειπες· ἀτασθάλῳ ἀνδρὶ ἔοικας. <pb/> </l>
<l n="167">οὕτως οὐ πάντεσσι θεοὶ χαρίεντα διδοῦσιν </l>
<l n="168">ἀνδράσιν, οὔτε φυὴν οὔτ' ἂρ φρένας οὔτ' ἀγορητύν. </l>
<l n="169">ἄλλος μὲν γὰρ εἶδος ἀκιδνότερος πέλει ἀνήρ, </l>
<l n="170">ἀλλὰ θεὸς μορφὴν ἔπεσι στέφει· οἱ δέ τ' ἐς αὐτὸν </l>
<l n="171">τερπόμενοι λεύσσουσιν, ὁ δ' ἀσφαλέως ἀγορεύει, </l>
<l n="172">αἰδοῖ μειλιχίῃ, μετὰ δὲ πρέπει ἀγρομένοισιν, </l>
<l n="173">ἐρχόμενον δ' ἀνὰ ἄστυ θεὸν ὣς εἰσορόωσιν. </l>
<l n="174">ἄλλος δ' αὖ εἶδος μὲν ἀλίγκιος ἀθανάτοισιν, </l>
<l n="175">ἀλλ' οὔ οἱ χάρις ἀμφὶ περιστέφεται ἐπέεσσιν, </l>
<l n="176">ὡς καὶ σοὶ εἶδος μὲν ἀριπρεπές, οὐδέ κεν ἄλλως </l>
<l n="177">οὐδὲ θεὸς τεύξειε, νόον δ' ἀποφώλιός ἐσσι. </l>
<l n="178">ὤρινάς μοι θυμὸν ἐνὶ στήθεσσι φίλοισιν </l>
<l n="179">εἰπὼν οὐ κατὰ κόσμον· ἐγὼ δ' οὐ νῆϊς ἀέθλων, </l>
<l n="180">ὡς σύ γε μυθεῖαι, ἀλλ' ἐν πρώτοισιν ὀΐω </l>
<l n="181">ἔμμεναι, ὄφρ' ἥβῃ τε πεποίθεα χερσί τ' ἐμῇσι. </l>
<l n="182">νῦν δ' ἔχομαι κακότητι καὶ ἄλγεσι· πολλὰ γὰρ ἔτλην, </l>
<l n="183">ἀνδρῶν τε πτολέμους ἀλεγεινά τε κύματα πείρων. </l>
<l n="184">ἀλλὰ καὶ ὧς, κακὰ πολλὰ παθών, πειρήσομ' ἀέθλων· </l>
<l n="185">θυμοδακὴς γὰρ μῦθος· ἐπώτρυνας δέ με εἰπών." </l>
<l n="186" rend="indent(1)">ἦ ῥα, καὶ αὐτῷ φάρει ἀναΐξας λάβε δίσκον </l>
<l n="187">μείζονα καὶ πάχετον, στιβαρώτερον οὐκ ὀλίγον περ </l>
<l n="188">ἢ οἵῳ Φαίηκες ἐδίσκεον ἀλλήλοισι. </l>
<l n="189">τόν ῥα περιστρέψας ἧκε στιβαρῆς ἀπὸ χειρός· </l>
<l n="190">βόμβησεν δὲ λίθος· κατὰ δ' ἔπτηξαν ποτὶ γαίῃ </l>
<l n="191">Φαίηκες δολιχήρετμοι, ναυσικλυτοὶ ἄνδρες, </l>
<l n="192">λᾶος ὑπὸ ῥιπῆς· ὁ δ' ὑπέρπτατο σήματα πάντων, </l>
<l n="193">ῥίμφα θέων ἀπὸ χειρός· ἔθηκε δὲ τέρματ' Ἀθήνη </l>
<l n="194">ἀνδρὶ δέμας εἰκυῖα, ἔπος τ' ἔφατ' ἔκ τ' ὀνόμαζε· <pb/> </l>
<l n="195" rend="indent(1)">"καί κ' ἀλαός τοι, ξεῖνε, διακρίνειε τὸ σῆμα </l>
<l n="196">ἀμφαφόων, ἐπεὶ οὔ τι μεμιγμένον ἐστὶν ὁμίλῳ, </l>
<l n="197">ἀλλὰ πολὺ πρῶτον. σὺ δὲ θάρσει τόνδε γ' ἄεθλον· </l>
<l n="198">οὔ τις Φαιήκων τόν γ' ἵξεται οὐδ' ὑπερήσει." </l>
<l n="199" rend="indent(1)">ὣς φάτο, γήθησεν δὲ πολύτλας δῖος Ὀδυσσεύς, </l>
<l n="200">χαίρων οὕνεχ' ἑταῖρον ἐνηέα λεῦσσ' ἐν ἀγῶνι. </l>
<l n="201">καὶ τότε κουφότερον μετεφώνεε Φαιήκεσσι· </l>
<l n="202" rend="indent(1)">"τοῦτον νῦν ἀφίκεσθε, νέοι· τάχα δ' ὕστερον ἄλλον </l>
<l n="203">ἥσειν ἢ τοσσοῦτον ὀΐομαι ἢ ἔτι μάσσον. </l>
<l n="204">τῶν δ' ἄλλων ὅτινα κραδίη θυμός τε κελεύει, </l>
<l n="205">δεῦρ' ἄγε πειρηθήτω, ἐπεί μ' ἐχολώσατε λίην, </l>
<l n="206">ἢ πὺξ ἠὲ πάλῃ ἢ καὶ ποσίν, οὔ τι μεγαίρω, </l>
<l n="207">πάντων Φαιήκων πλήν γ' αὐτοῦ Λαοδάμαντος. </l>
<l n="208">ξεῖνος γάρ μοι ὅδ' ἐστί· τίς ἂν φιλέοντι μάχοιτο; </l>
<l n="209">ἄφρων δὴ κεῖνός γε καὶ οὐτιδανὸς πέλει ἀνήρ, </l>
<l n="210">ὅς τις ξεινοδόκῳ ἔριδα προφέρηται ἀέθλων </l>
<l n="211">δήμῳ ἐν ἀλλοδαπῷ· ἕο δ' αὐτοῦ πάντα κολούει. </l>
<l n="212">τῶν δ' ἄλλων οὔ πέρ τιν' ἀναίνομαι οὐδ' ἀθερίζω, </l>
<l n="213">ἀλλ' ἐθέλω ἴδμεν καὶ πειρηθήμεναι ἄντην. </l>
<l n="214">πάντα γὰρ οὐ κακός εἰμι, μετ' ἀνδράσιν ὅσσοι ἄεθλοι· </l>
<l n="215">εὖ μὲν τόξον οἶδα ἐΰξοον ἀμφαφάασθαι· </l>
<l n="216">πρῶτός κ' ἄνδρα βάλοιμι ὀϊστεύσας ἐν ὁμίλῳ </l>
<l n="217">ἀνδρῶν δυσμενέων, εἰ καὶ μάλα πολλοὶ ἑταῖροι </l>
<l n="218">ἄγχι παρασταῖεν καὶ τοξαζοίατο φωτῶν. </l>
<l n="219">οἶος δή με Φιλοκτήτης ἀπεκαίνυτο τόξῳ </l>
<l n="220">δήμῳ ἔνι Τρώων, ὅτε τοξαζοίμεθ' Ἀχαιοί· </l>
<l n="221">τῶν δ' ἄλλων ἐμέ φημι πολὺ προφερέστερον εἶναι, </l>
<l n="222">ὅσσοι νῦν βροτοί εἰσιν ἐπὶ χθονὶ σῖτον ἔδοντες. <pb/> </l>
<l n="223">ἀνδράσι δὲ προτέροισιν ἐριζέμεν οὐκ ἐθελήσω, </l>
<l n="224">οὔθ' Ἡρακλῆϊ οὔτ' Εὐρύτῳ Οἰχαλιῆϊ, </l>
<l n="225">οἵ ῥα καὶ ἀθανάτοισιν ἐρίζεσκον περὶ τόξων. </l>
<l n="226">τῶ ῥα καὶ αἶψ' ἔθανεν μέγας Εὔρυτος οὐδ' ἐπὶ γῆρας </l>
<l n="227">ἵκετ' ἐνὶ μεγάροισι· χολωσάμενος γὰρ Ἀπόλλων </l>
<l n="228">ἔκτανεν, οὕνεκά μιν προκαλίζετο τοξάζεσθαι. </l>
<l n="229">δουρὶ δ' ἀκοντίζω ὅσον οὐκ ἄλλος τις ὀϊστῷ. </l>
<l n="230">οἴοισιν δείδοικα ποσὶν μή τίς με παρέλθῃ </l>
<l n="231">Φαιήκων· λίην γὰρ ἀεικελίως ἐδαμάσθην </l>
<l n="232">κύμασιν ἐν πολλοῖσ', ἐπεὶ οὐ κομιδὴ κατὰ νῆα </l>
<l n="233">ἦεν ἐπηετανός· τῶ μοι φίλα γυῖα λέλυνται." </l>
<l n="234" rend="indent(1)">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ· </l>
<l n="235">Ἀλκίνοος δέ μιν οἶος ἀμειβόμενος προσέειπε· </l>
<l n="236" rend="indent(1)">"ξεῖν', ἐπεὶ οὐκ ἀχάριστα μεθ' ἡμῖν ταῦτ' ἀγορεύεις, </l>
<l n="237">ἀλλ' ἐθέλεις ἀρετὴν σὴν φαινέμεν, ἥ τοι ὀπηδεῖ, </l>
<l n="238">χωόμενος, ὅτι σ' οὗτος ἀνὴρ ἐν ἀγῶνι παραστὰς </l>
<l n="239">νείκεσεν, ὡς ἂν σὴν ἀρετὴν βροτὸς οὔ τις ὄνοιτο, </l>
<l n="240">ὅς τις ἐπίσταιτο ᾗσι φρεσὶν ἄρτια βάζειν· </l>
<l n="241">ἀλλ' ἄγε νῦν ἐμέθεν ξυνίει ἔπος, ὄφρα καὶ ἄλλῳ </l>
<l n="242">εἴπῃς ἡρώων, ὅτε κεν σοῖσ' ἐν μεγάροισι </l>
<l n="243">δαινύῃ παρὰ σῇ τ' ἀλόχῳ καὶ σοῖσι τέκεσσιν, </l>
<l n="244">ἡμετέρης ἀρετῆς μεμνημένος, οἷα καὶ ἡμῖν </l>
<l n="245">Ζεὺς ἐπὶ ἔργα τίθησι διαμπερὲς ἐξ ἔτι πατρῶν. </l>
<l n="246">οὐ γὰρ πυγμάχοι εἰμὲν ἀμύμονες οὐδὲ παλαισταί, </l>
<l n="247">ἀλλὰ ποσὶ κραιπνῶς θέομεν καὶ νηυσὶν ἄριστοι, </l>
<l n="248">αἰεὶ δ' ἡμῖν δαίς τε φίλη κίθαρίς τε χοροί τε </l>
<l n="249">εἵματά τ' ἐξημοιβὰ λοετρά τε θερμὰ καὶ εὐναί. </l>
<l n="250">ἀλλ' ἄγε, Φαιήκων βητάρμονες ὅσσοι ἄριστοι, </l>
<l n="251">παίσατε, ὥς χ' ὁ ξεῖνος ἐνίσπῃ οἷσι φίλοισιν, </l>
<l n="252">οἴκαδε νοστήσας, ὅσσον περιγινόμεθ' ἄλλων <pb/> </l>
<l n="253">ναυτιλίῃ καὶ ποσσὶ καὶ ὀρχηστυῖ καὶ ἀοιδῇ. </l>
<l n="254">Δημοδόκῳ δέ τις αἶψα κιὼν φόρμιγγα λίγειαν </l>
<l n="255">οἰσέτω, ἥ που κεῖται ἐν ἡμετέροισι δόμοισιν." </l>
<l n="256" rend="indent(1)">ὣς ἔφατ' Ἀλκίνοος θεοείκελος, ὦρτο δὲ κῆρυξ </l>
<l n="257">οἴσων φόρμιγγα γλαφυρὴν δόμου ἐκ βασιλῆος. </l>
<l n="258">αἰσυμνῆται δὲ κριτοὶ ἐννέα πάντες ἀνέσταν, </l>
<l n="259">δήμιοι, οἳ κατ' ἀγῶνα ἐῢ πρήσσεσκον ἕκαστα, </l>
<l n="260">λείηναν δὲ χορόν, καλὸν δ' εὔρυναν ἀγῶνα. </l>
<l n="261">κῆρυξ δ' ἐγγύθεν ἦλθε φέρων φόρμιγγα λίγειαν </l>
<l n="262">Δημοδόκῳ· ὁ δ' ἔπειτα κί' ἐς μέσον· ἀμφὶ δὲ κοῦροι </l>
<l n="263">πρωθῆβαι ἵσταντο, δαήμονες ὀρχηθμοῖο, </l>
<l n="264">πέπληγον δὲ χορὸν θεῖον ποσίν. αὐτὰρ Ὀδυσσεὺς </l>
<l n="265">μαρμαρυγὰς θηεῖτο ποδῶν, θαύμαζε δὲ θυμῷ. </l>
<l n="266" rend="indent(1)">αὐτὰρ ὁ φορμίζων ἀνεβάλλετο καλὸν ἀείδειν </l>
<l n="267">ἀμφ' Ἄρεος φιλότητος ἐϋστεφάνου τ' Ἀφροδίτης, </l>
<l n="268">ὡς τὰ πρῶτ' ἐμίγησαν ἐν Ἡφαίστοιο δόμοισι </l>
<l n="269">λάθρῃ· πολλὰ δὲ δῶκε, λέχος δ' ᾔσχυνε καὶ εὐνὴν </l>
<l n="270">Ἡφαίστοιο ἄνακτος. ἄφαρ δέ οἱ ἄγγελος ἦλθεν </l>
<l n="271">Ἥλιος, ὅ σφ' ἐνόησε μιγαζομένους φιλότητι. </l>
<l n="272">Ἥφαιστος δ' ὡς οὖν θυμαλγέα μῦθον ἄκουσε, </l>
<l n="273">βῆ ῥ' ἴμεν ἐς χαλκεῶνα, κακὰ φρεσὶ βυσσοδομεύων· </l>
<l n="274">ἐν δ' ἔθετ' ἀκμοθέτῳ μέγαν ἄκμονα, κόπτε δὲ δεσμοὺς </l>
<l n="275">ἀρρήκτους ἀλύτους, ὄφρ' ἔμπεδον αὖθι μένοιεν. </l>
<l n="276">αὐτὰρ ἐπεὶ δὴ τεῦξε δόλον κεχολωμένος Ἄρει, </l>
<l n="277">βῆ ῥ' ἴμεν ἐς θάλαμον, ὅθι οἱ φίλα δέμνια κεῖτο· </l>
<l n="278">ἀμφὶ δ' ἄρ' ἑρμῖσιν χέε δέσματα κύκλῳ ἁπάντῃ, </l>
<l n="279">πολλὰ δὲ καὶ καθύπερθε μελαθρόφιν ἐξεκέχυντο, </l>
<l n="280">ἠΰτ' ἀράχνια λεπτά· τά γ' οὔ κέ τις οὐδὲ ἴδοιτο, </l>
<l n="281">οὐδὲ θεῶν μακάρων· περὶ γὰρ δολόεντα τέτυκτο. </l>
<l n="282">αὐτὰρ ἐπεὶ δὴ πάντα δόλον περὶ δέμνια χεῦεν, <pb/> </l>
<l n="283">εἴσατ' ἴμεν ἐς Λῆμνον, ἐϋκτίμενον πτολίεθρον, </l>
<l n="284">ἥ οἱ γαιάων πολὺ φιλτάτη ἐστὶν ἁπασέων. </l>
<l n="285">οὐδ' ἀλαὸς σκοπιὴν εἶχε χρυσήνιος Ἄρης, </l>
<l n="286">ὡς ἴδεν Ἥφαιστον κλυτοτέχνην νόσφι κιόντα· </l>
<l n="287">βῆ δ' ἴμεναι πρὸς δῶμα περικλυτοῦ Ἡφαίστοιο, </l>
<l n="288">ἰχανόων φιλότητος ἐϋστεφάνου Κυθερείης. </l>
<l n="289">ἡ δὲ νέον παρὰ πατρὸς ἐρισθενέος Κρονίωνος </l>
<l n="290">ἐρχομένη κατ' ἄρ' ἕζεθ'· ὁ δ' εἴσω δώματος ᾔει </l>
<l n="291">ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε· </l>
<l n="292" rend="indent(1)">"δεῦρο, φίλη, λέκτρονδε, τραπείομεν εὐνηθέντε· </l>
<l n="293">οὐ γὰρ ἔθ' Ἥφαιστος μεταδήμιος, ἀλλά που ἤδη </l>
<l n="294">οἴχεται ἐς Λῆμνον μετὰ Σίντιας ἀγριοφώνους." </l>
<l n="295" rend="indent(1)">ὣς φάτο, τῇ δ' ἀσπαστὸν ἐείσατο κοιμηθῆναι. </l>
<l n="296">τὼ δ' ἐς δέμνια βάντε κατέδραθον· ἀμφὶ δὲ δεσμοὶ </l>
<l n="297">τεχνήεντες ἔχυντο πολύφρονος Ἡφαίστοιο, </l>
<l n="298">οὐδέ τι κινῆσαι μελέων ἦν οὐδ' ἀναεῖραι. </l>
<l n="299">καὶ τότε δὴ γίνωσκον, ὅ τ' οὐκέτι φυκτὰ πέλοντο. </l>
<l n="300">ἀγχίμολον δέ σφ' ἦλθε περικλυτὸς ἀμφιγυήεις, </l>
<l n="301">αὖτις ὑποστρέψας πρὶν Λήμνου γαῖαν ἱκέσθαι· </l>
<l n="302">Ἠέλιος γάρ οἱ σκοπιὴν ἔχεν εἶπέ τε μῦθον. </l>
<l n="303">[βῆ δ' ἴμεναι πρὸς δῶμα, φίλον τετιημένος ἦτορ·] </l>
<l n="304">ἔστη δ' ἐν προθύροισι, χόλος δέ μιν ἄγριος ᾕρει· </l>
<l n="305">σμερδαλέον δ' ἐβόησε γέγωνέ τε πᾶσι θεοῖσι· </l>
<l n="306" rend="indent(1)">"Ζεῦ πάτερ ἠδ' ἄλλοι μάκαρες θεοὶ αἰὲν ἐόντες, </l>
<l n="307">δεῦθ', ἵνα ἔργ' ἀγέλαστα καὶ οὐκ ἐπιεικτὰ ἴδησθε, </l>
<l n="308">ὡς ἐμὲ χωλὸν ἐόντα Διὸς θυγάτηρ Ἀφροδίτη <pb/> </l>
<l n="309">αἰὲν ἀτιμάζει, φιλέει δ' ἀΐδηλον Ἄρηα, </l>
<l n="310">οὕνεχ' ὁ μὲν καλός τε καὶ ἀρτίπος, αὐτὰρ ἐγώ γε </l>
<l n="311">ἠπεδανὸς γενόμην· ἀτὰρ οὔ τί μοι αἴτιος ἄλλος, </l>
<l n="312">ἀλλὰ τοκῆε δύω, τὼ μὴ γείνασθαι ὄφελλον. </l>
<l n="313">ἀλλ' ὄψεσθ', ἵνα τώ γε καθεύδετον ἐν φιλότητι, </l>
<l n="314">εἰς ἐμὰ δέμνια βάντες· ἐγὼ δ' ὁρόων ἀκάχημαι. </l>
<l n="315">οὐ μέν σφεας ἔτ' ἔολπα μίνυνθά γε κειέμεν οὕτω, </l>
<l n="316">καὶ μάλα περ φιλέοντε· τάχ' οὐκ ἐθελήσετον ἄμφω </l>
<l n="317">εὕδειν· ἀλλά σφωε δόλος καὶ δεσμὸς ἐρύξει, </l>
<l n="318">εἰς ὅ κέ μοι μάλα πάντα πατὴρ ἀποδῷσιν ἔεδνα, </l>
<l n="319">ὅσσα οἱ ἐγγυάλιξα κυνώπιδος εἵνεκα κούρης, </l>
<l n="320">οὕνεκά οἱ καλὴ θυγάτηρ, ἀτὰρ οὐκ ἐχέθυμος." </l>
<l n="321" rend="indent(1)">ὣς ἔφαθ', οἱ δ' ἀγέροντο θεοὶ ποτὶ χαλκοβατὲς δῶ· </l>
<l n="322">ἦλθε Ποσειδάων γαιήοχος, ἦλθ' ἐριούνης </l>
<l n="323">Ἑρμείας, ἦλθεν δὲ ἄναξ ἑκάεργος Ἀπόλλων. </l>
<l n="324">θηλύτεραι δὲ θεαὶ μένον αἰδόϊ οἴκοι ἑκάστη. </l>
<l n="325">ἔσταν δ' ἐν προθύροισι θεοί, δωτῆρες ἑάων· </l>
<l n="326">ἄσβεστος δ' ἄρ' ἐνῶρτο γέλως μακάρεσσι θεοῖσι </l>
<l n="327">τέχνας εἰσορόωσι πολύφρονος Ἡφαίστοιο. </l>
<l n="328">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="329" rend="indent(1)">"οὐκ ἀρετᾷ κακὰ ἔργα· κιχάνει τοι βραδὺς ὠκύν, </l>
<l n="330">ὡς καὶ νῦν Ἥφαιστος ἐὼν βραδὺς εἷλεν Ἄρηα, </l>
<l n="331">ὠκύτατόν περ ἐόντα θεῶν, οἳ Ὄλυμπον ἔχουσι, </l>
<l n="332">χωλὸς ἐών, τέχνῃσι· τὸ καὶ μοιχάγρι' ὀφέλλει." </l>
<l n="333" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="334">Ἑρμῆν δὲ προσέειπεν ἄναξ Διὸς υἱὸς Ἀπόλλων· </l>
<l n="335" rend="indent(1)">"Ἑρμεία Διὸς υἱέ, διάκτορε, δῶτορ ἑάων, </l>
<l n="336">ἦ ῥά κεν ἐν δεσμοῖσ' ἐθέλοις κρατεροῖσι πιεσθεὶς <pb/> </l>
<l n="337">εὕδειν ἐν λέκτροισι παρὰ χρυσῇ Ἀφροδίτῃ;" </l>
<l n="338" rend="indent(1)">τὸν δ' ἠμείβετ' ἔπειτα διάκτορος Ἀργεϊφόντης· </l>
<l n="339">"αἲ γὰρ τοῦτο γένοιτο, ἄναξ ἑκατηβόλ' Ἄπολλον. </l>
<l n="340">δεσμοὶ μὲν τρὶς τόσσοι ἀπείρονες ἀμφὶς ἔχοιεν, </l>
<l n="341">ὑμεῖς δ' εἰσορόῳτε θεοὶ πᾶσαί τε θέαιναι, </l>
<l n="342">αὐτὰρ ἐγὼν εὕδοιμι παρὰ χρυσῇ Ἀφροδίτῃ." </l>
<l n="343" rend="indent(1)">ὣς ἔφατ', ἐν δὲ γέλως ὦρτ' ἀθανάτοισι θεοῖσιν. </l>
<l n="344">οὐδὲ Ποσειδάωνα γέλως ἔχε, λίσσετο δ' αἰεὶ </l>
<l n="345">Ἥφαιστον κλυτοεργόν, ὅπως λύσειεν Ἄρηα· </l>
<l n="346">καί μιν φωνήσας ἔπεα πτερόεντα προσηύδα· </l>
<l n="347" rend="indent(1)">"λῦσον· ἐγὼ δέ τοι αὐτὸν ὑπίσχομαι, ὡς σὺ κελεύεις, </l>
<l n="348">τείσειν αἴσιμα πάντα μετ' ἀθανάτοισι θεοῖσι·" </l>
<l n="349" rend="indent(1)">τὸν δ' αὖτε προσέειπε περικλυτὸς ἀμφιγυήεις· </l>
<l n="350">"μή με, Ποσείδαον γαιήοχε, ταῦτα κέλευε· </l>
<l n="351">δειλαί τοι δειλῶν γε καὶ ἐγγύαι ἐγγυάασθαι. </l>
<l n="352">πῶς ἂν ἐγώ σε δέοιμι μετ' ἀθανάτοισι θεοῖσιν, </l>
<l n="353">εἴ κεν Ἄρης οἴχοιτο χρέος καὶ δεσμὸν ἀλύξας;" </l>
<l n="354" rend="indent(1)">τὸν δ' αὖτε προσέειπε Ποσειδάων ἐνοσίχθων· </l>
<l n="355">"Ἥφαιστ', εἴ περ γάρ κεν Ἄρης χρεῖος ὑπαλύξας </l>
<l n="356">οἴχηται φεύγων, αὐτός τοι ἐγὼ τάδε τείσω." </l>
<l n="357" rend="indent(1)">τὸν δ' ἠμείβετ' ἔπειτα περικλυτὸς ἀμφιγυήεις· </l>
<l n="358">"οὐκ ἔστ' οὐδὲ ἔοικε τεὸν ἔπος ἀρνήσασθαι." </l>
<l n="359" rend="indent(1)">ὣς εἰπὼν δεσμὸν ἀνίει μένος Ἡφαίστοιο. </l>
<l n="360">τὼ δ' ἐπεὶ ἐκ δεσμοῖο λύθεν, κρατεροῦ περ ἐόντος, </l>
<l n="361">αὐτίκ' ἀναΐξαντε ὁ μὲν Θρῄκηνδε βεβήκει, </l>
<l n="362">ἡ δ' ἄρα Κύπρον ἵκανε φιλομμειδὴς Ἀφροδίτη, </l>
<l n="363">ἐς Πάφον, ἔνθα τέ οἱ τέμενος βωμός τε θυήεις. </l>
<l n="364">ἔνθα δέ μιν Χάριτες λοῦσαν καὶ χρῖσαν ἐλαίῳ, <pb/> </l>
<l n="365">ἀμβρότῳ, οἷα θεοὺς ἐπενήνοθεν αἰὲν ἐόντας, </l>
<l n="366">ἀμφὶ δὲ εἵματα ἕσσαν ἐπήρατα, θαῦμα ἰδέσθαι. </l>
<l n="367" rend="indent(1)">ταῦτ' ἄρ' ἀοιδὸς ἄειδε περικλυτός· αὐτὰρ Ὀδυσσεὺς </l>
<l n="368">τέρπετ' ἐνὶ φρεσὶν ᾗσιν ἀκούων ἠδὲ καὶ ἄλλοι </l>
<l n="369">Φαίηκες δολιχήρετμοι, ναυσικλυτοὶ ἄνδρες. </l>
<l n="370" rend="indent(1)">Ἀλκίνοος δ' Ἅλιον καὶ Λαοδάμαντα κέλευσε </l>
<l n="371">μουνὰξ ὀρχήσασθαι, ἐπεί σφισιν οὔ τις ἔριζεν. </l>
<l n="372">οἱ δ' ἐπεὶ οὖν σφαῖραν καλὴν μετὰ χερσὶν ἕλοντο, </l>
<l n="373">πορφυρέην, τήν σφιν Πόλυβος ποίησε δαΐφρων, </l>
<l n="374">τὴν ἕτερος ῥίπτασκε ποτὶ νέφεα σκιόεντα </l>
<l n="375">ἰδνωθεὶς ὀπίσω· ὁ δ' ἀπὸ χθονὸς ὑψόσ' ἀερθεὶς </l>
<l n="376">ῥηϊδίως μεθέλεσκε, πάρος ποσὶν οὖδας ἱκέσθαι. </l>
<l n="377">αὐτὰρ ἐπεὶ δὴ σφαίρῃ ἀν' ἰθὺν πειρήσαντο, </l>
<l n="378">ὀρχείσθην δὴ ἔπειτα ποτὶ χθονὶ πουλυβοτείρῃ </l>
<l n="379">ταρφέ' ἀμειβομένω· κοῦροι δ' ἐπελήκεον ἄλλοι </l>
<l n="380">ἑσταότες κατ' ἀγῶνα, πολὺς δ' ὑπὸ κόμπος ὀρώρει. </l>
<l n="381">δὴ τότ' ἄρ' Ἀλκίνοον προσεφώνεε δῖος Ὀδυσσεύς· </l>
<l n="382" rend="indent(1)">"Ἀλκίνοε κρεῖον, πάντων ἀριδείκετε λαῶν, </l>
<l n="383">ἠμὲν ἀπείλησας βητάρμονας εἶναι ἀρίστους, </l>
<l n="384">ἠδ' ἄρ' ἑτοῖμα τέτυκτο· σέβας μ' ἔχει εἰσορόωντα." </l>
<l n="385" rend="indent(1)">ὣς φάτο, γήθησεν δ' ἱερὸν μένος Ἀλκινόοιο, </l>
<l n="386">αἶψα δὲ Φαιήκεσσι φιληρέτμοισι μετηύδα· </l>
<l n="387" rend="indent(1)">"κέκλυτε, Φαιήκων ἡγήτορες ἠδὲ μέδοντες· </l>
<l n="388">ὁ ξεῖνος μάλα μοι δοκέει πεπνυμένος εἶναι. </l>
<l n="389">ἀλλ' ἄγε οἱ δῶμεν ξεινήϊον, ὡς ἐπιεικές. </l>
<l n="390">δώδεκα γὰρ κατὰ δῆμον ἀριπρεπέες βασιλῆες </l>
<l n="391">ἀρχοὶ κραίνουσι, τρεισκαιδέκατος δ' ἐγὼ αὐτός· </l>
<l n="392">τῶν οἱ ἕκαστος φᾶρος ἐϋπλυνὲς ἠδὲ χιτῶνα </l>
<l n="393">καὶ χρυσοῖο τάλαντον ἐνείκατε τιμήεντος. </l>
<l n="394">αἶψα δὲ πάντα φέρωμεν ἀολλέα, ὄφρ' ἐνὶ χερσὶ <pb/> </l>
<l n="395">ξεῖνος ἔχων ἐπὶ δόρπον ἴῃ χαίρων ἐνὶ θυμῷ. </l>
<l n="396">Εὐρύαλος δέ ἑ αὐτὸν ἀρεσσάσθω ἐπέεσσι </l>
<l n="397">καὶ δώρῳ, ἐπεὶ οὔ τι ἔπος κατὰ μοῖραν ἔειπεν." </l>
<l n="398" rend="indent(1)">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον, </l>
<l n="399">δῶρα δ' ἄρ' οἰσέμεναι πρόεσαν κήρυκα ἕκαστος. </l>
<l n="400">τὸν δ' αὖτ' Εὐρύαλος ἀπαμείβετο φώνησέν τε· </l>
<l n="401" rend="indent(1)">"Ἀλκίνοε κρεῖον, πάντων ἀριδείκετε λαῶν, </l>
<l n="402">τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις. </l>
<l n="403">δώσω οἱ τόδ' ἄορ παγχάλκεον, ᾧ ἔπι κώπη </l>
<l n="404">ἀργυρέη, κολεὸν δὲ νεοπρίστου ἐλέφαντος </l>
<l n="405">ἀμφιδεδίνηται· πολέος δέ οἱ ἄξιον ἔσται." </l>
<l n="406" rend="indent(1)">ὣς εἰπὼν ἐν χερσὶ τίθει ξίφος ἀργυρόηλον, </l>
<l n="407">καί μιν φωνήσας ἔπεα πτερόεντα προσηύδα· </l>
<l n="408" rend="indent(1)">"χαῖρε, πάτερ ὦ ξεῖνε· ἔπος δ' εἴ περ τι βέβακται </l>
<l n="409">δεινόν, ἄφαρ τὸ φέροιεν ἀναρπάξασαι ἄελλαι. </l>
<l n="410">σοὶ δὲ θεοὶ ἄλοχόν τ' ἰδέειν καὶ πατρίδ' ἱκέσθαι </l>
<l n="411">δοῖεν, ἐπεὶ δὴ δηθὰ φίλων ἄπο πήματα πάσχεις." </l>
<l n="412" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="413">"καὶ σύ, φίλος, μάλα χαῖρε, θεοὶ δέ τοι ὄλβια δοῖεν· </l>
<l n="414">μηδέ τί τοι ξίφεός γε ποθὴ μετόπισθε γένοιτο </l>
<l n="415">τούτου, ὃ δή μοι δῶκας ἀρεσσάμενος ἐπέεσσιν." </l>
<l n="416" rend="indent(1)">ἦ ῥα, καὶ ἀμφ' ὤμοισι θέτο ξίφος ἀργυρόηλον. </l>
<l n="417">δύσετό τ' ἠέλιος, καὶ τῷ κλυτὰ δῶρα παρῆεν. </l>
<l n="418">καὶ τά γ' ἐς Ἀλκινόοιο φέρον κήρυκες ἀγαυοί· </l>
<l n="419">δεξάμενοι δ' ἄρα παῖδες ἀμύμονος Ἀλκινόοιο </l>
<l n="420">μητρὶ παρ' αἰδοίῃ ἔθεσαν περικαλλέα δῶρα. </l>
<l n="421">τοῖσιν δ' ἡγεμόνευ' ἱερὸν μένος Ἀλκινόοιο, </l>
<l n="422">ἐλθόντες δὲ καθῖζον ἐν ὑψηλοῖσι θρόνοισι. </l>
<l n="423">δή ῥα τότ' Ἀρήτην προσέφη μένος Ἀλκινόοιο· <pb/> </l>
<l n="424" rend="indent(1)">"δεῦρο, γύναι, φέρε χηλὸν ἀριπρεπέ', ἥ τις ἀρίστη· </l>
<l n="425">ἐν δ' αὐτὴ θὲς φᾶρος ἐϋπλυνὲς ἠδὲ χιτῶνα. </l>
<l n="426">ἀμφὶ δέ οἱ πυρὶ χαλκὸν ἰήνατε, θέρμετε δ' ὕδωρ, </l>
<l n="427">ὄφρα λοεσσάμενός τε ἰδών τ' ἐῢ κείμενα πάντα </l>
<l n="428">δῶρα, τά οἱ Φαίηκες ἀμύμονες ἐνθάδ' ἔνεικαν, </l>
<l n="429">δαιτί τε τέρπηται καὶ ἀοιδῆς ὕμνον ἀκούων. </l>
<l n="430">καί οἱ ἐγὼ τόδ' ἄλεισον ἐμὸν περικαλλὲς ὀπάσσω, </l>
<l n="431">χρύσεον, ὄφρ' ἐμέθεν μεμνημένος ἤματα πάντα </l>
<l n="432">σπένδῃ ἐνὶ μεγάρῳ Διί τ' ἄλλοισίν τε θεοῖσιν." </l>
<l n="433" rend="indent(1)">ὣς ἔφατ', Ἀρήτη δὲ μετὰ δμῳῇσιν ἔειπεν </l>
<l n="434">ἀμφὶ πυρὶ στῆσαι τρίποδα μέγαν ὅττι τάχιστα. </l>
<l n="435">αἱ δὲ λοετροχόον τρίποδ' ἵστασαν ἐν πυρὶ κηλέῳ, </l>
<l n="436">ἐν δ' ἄρ' ὕδωρ ἔχεον, ὑπὸ δὲ ξύλα δαῖον ἑλοῦσαι. </l>
<l n="437">γάστρην μὲν τρίποδος πῦρ ἄμφεπε, θέρμετο δ' ὕδωρ· </l>
<l n="438">τόφρα δ' ἄρ' Ἀρήτη ξείνῳ περικαλλέα χηλὸν </l>
<l n="439">ἐξέφερεν θαλάμοιο, τίθει δ' ἐνὶ κάλλιμα δῶρα, </l>
<l n="440">ἐσθῆτα χρυσόν τε, τά οἱ Φαίηκες ἔδωκαν· </l>
<l n="441">ἐν δ' αὐτὴ φᾶρος θῆκεν καλόν τε χιτῶνα </l>
<l n="442">καί μιν φωνήσασ' ἔπεα πτερόεντα προσηύδα· </l>
<l n="443" rend="indent(1)">"αὐτὸς νῦν ἴδε πῶμα, θοῶς δ' ἐπὶ δεσμὸν ἴηλον, </l>
<l n="444">μή τίς τοι καθ' ὁδὸν δηλήσεται, ὁππότ' ἂν αὖτε </l>
<l n="445">εὕδῃσθα γλυκὺν ὕπνον ἐὼν ἐν νηῒ μελαίνῃ." </l>
<l n="446" rend="indent(1)">αὐτὰρ ἐπεὶ τό γ' ἄκουσε πολύτλας δῖος Ὀδυσσεύς, </l>
<l n="447">αὐτίκ' ἐπήρτυε πῶμα, θοῶς δ' ἐπὶ δεσμὸν ἴηλε </l>
<l n="448">ποικίλον, ὅν ποτέ μιν δέδαε φρεσὶ πότνια Κίρκη. </l>
<l n="449">αὐτόδιον δ' ἄρα μιν ταμίη λούσασθαι ἀνώγει </l>
<l n="450">ἔς ῥ' ἀσάμινθον βάνθ'· ὁ δ' ἄρ' ἀσπασίως ἴδε θυμῷ </l>
<l n="451">θερμὰ λοέτρ', ἐπεὶ οὔ τι κομιζόμενός γε θάμιζεν, <pb/> </l>
<l n="452">ἐπεὶ δὴ λίπε δῶμα Καλυψοῦς ἠϋκόμοιο· </l>
<l n="453">τόφρα δέ οἱ κομιδή γε θεῷ ὣς ἔμπεδος ἦεν. </l>
<l n="454">τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ, </l>
<l n="455">ἀμφὶ δέ μιν χλαῖναν καλὴν βάλον ἠδὲ χιτῶνα, </l>
<l n="456">ἔκ ῥ' ἀσαμίνθου βὰς ἄνδρας μέτα οἰνοποτῆρας </l>
<l n="457">ἤϊε· Ναυσικάα δὲ θεῶν ἄπο κάλλος ἔχουσα </l>
<l n="458">στῆ ῥα παρὰ σταθμὸν τέγεος πύκα ποιητοῖο, </l>
<l n="459">θαύμαζεν δ' Ὀδυσῆα ἐν ὀφθαλμοῖσιν ὁρῶσα </l>
<l n="460">καί μιν φωνήσασ' ἔπεα πτερόεντα προσηύδα· </l>
<l n="461" rend="indent(1)">"χαῖρε, ξεῖν', ἵνα καί ποτ' ἐὼν ἐν πατρίδι γαίῃ </l>
<l n="462">μνήσῃ ἐμεῖ', ὅτι μοι πρώτῃ ζωάγρι' ὀφέλλεις." </l>
<l n="463" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="464">"Ναυσικάα, θύγατερ μεγαλήτορος Ἀλκινόοιο, </l>
<l n="465">οὕτω νῦν Ζεὺς θείη, ἐρίγδουπος πόσις Ἥρης, </l>
<l n="466">οἴκαδέ τ' ἐλθέμεναι καὶ νόστιμον ἦμαρ ἰδέσθαι· </l>
<l n="467">τῶ κέν τοι καὶ κεῖθι θεῷ ὣς εὐχετοῴμην </l>
<l n="468">αἰεὶ ἤματα πάντα· σὺ γάρ μ' ἐβιώσαο, κούρη." </l>
<l n="469" rend="indent(1)">ἦ ῥα, καὶ ἐς θρόνον ἷζε παρ' Ἀλκίνοον βασιλῆα. </l>
<l n="470">οἱ δ' ἤδη μοίρας τ' ἔνεμον κερόωντό τε οἶνον. </l>
<l n="471">κῆρυξ δ' ἐγγύθεν ἦλθεν ἄγων ἐρίηρον ἀοιδόν, </l>
<l n="472">Δημόδοκον, λαοῖσι τετιμένον· εἷσε δ' ἄρ' αὐτὸν </l>
<l n="473">μέσσῳ δαιτυμόνων, πρὸς κίονα μακρὸν ἐρείσας. </l>
<l n="474">δὴ τότε κήρυκα προσέφη πολύμητις Ὀδυσσεύς, </l>
<l n="475">νώτου ἀποπροταμών, ἐπὶ δὲ πλεῖον ἐλέλειπτο, </l>
<l n="476">ἀργιόδοντος ὑός, θαλερὴ δ' ἦν ἀμφὶς ἀλοιφή· </l>
<l n="477" rend="indent(1)">"κῆρυξ, τῆ δή, τοῦτο πόρε κρέας, ὄφρα φάγῃσι, </l>
<l n="478">Δημοδόκῳ, καί μιν προσπτύξομαι, ἀχνύμενός περ· </l>
<l n="479">πᾶσι γὰρ ἀνθρώποισιν ἐπιχθονίοισιν ἀοιδοὶ </l>
<l n="480">τιμῆς ἔμμοροί εἰσι καὶ αἰδοῦς, οὕνεκ' ἄρα σφέας <pb/> </l>
<l n="481">οἴμας Μοῦσ' ἐδίδαξε, φίλησε δὲ φῦλον ἀοιδῶν." </l>
<l n="482" rend="indent(1)">ὣς ἄρ' ἔφη, κῆρυξ δὲ φέρων ἐν χερσὶν ἔθηκεν </l>
<l n="483">ἥρῳ Δημοδόκῳ· ὁ δ' ἐδέξατο, χαῖρε δὲ θυμῷ. </l>
<l n="484">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="485">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="486">δὴ τότε Δημόδοκον προσέφη πολύμητις Ὀδυσσεύς· </l>
<l n="487" rend="indent(1)">"Δημόδοκ', ἔξοχα δή σε βροτῶν αἰνίζομ' ἁπάντων· </l>
<l n="488">ἢ σέ γε Μοῦσ' ἐδίδαξε, Διὸς πάϊς, ἢ σέ γ' Ἀπόλλων· </l>
<l n="489">λίην γὰρ κατὰ κόσμον Ἀχαιῶν οἶτον ἀείδεις, </l>
<l n="490">ὅσσ' ἕρξαν τ' ἔπαθόν τε καὶ ὅσσ' ἐμόγησαν Ἀχαιοί, </l>
<l n="491">ὥς τέ που ἢ αὐτὸς παρεὼν ἢ ἄλλου ἀκούσας. </l>
<l n="492">ἀλλ' ἄγε δὴ μετάβηθι καὶ ἵππου κόσμον ἄεισον </l>
<l n="493">δουρατέου, τὸν Ἐπειὸς ἐποίησεν σὺν Ἀθήνῃ, </l>
<l n="494">ὅν ποτ' ἐς ἀκρόπολιν δόλον ἤγαγε δῖος Ὀδυσσεὺς </l>
<l n="495">ἀνδρῶν ἐμπλήσας, οἳ Ἴλιον ἐξαλάπαξαν. </l>
<l n="496">αἴ κεν δή μοι ταῦτα κατὰ μοῖραν καταλέξῃς, </l>
<l n="497">αὐτίκα καὶ πᾶσιν μυθήσομαι ἀνθρώποισιν, </l>
<l n="498">ὡς ἄρα τοι πρόφρων θεὸς ὤπασε θέσπιν ἀοιδήν." </l>
<l n="499" rend="indent(1)">ὣς φάθ', ὁ δ' ὁρμηθεὶς θεοῦ ἤρχετο, φαῖνε δ' ἀοιδήν, </l>
<l n="500">ἔνθεν ἑλών, ὡς οἱ μὲν ἐϋσσέλμων ἐπὶ νηῶν </l>
<l n="501">βάντες ἀπέπλειον, πῦρ ἐν κλισίῃσι βαλόντες, </l>
<l n="502">Ἀργεῖοι, τοὶ δ' ἤδη ἀγακλυτὸν ἀμφ' Ὀδυσῆα </l>
<l n="503">εἵατ' ἐνὶ Τρώων ἀγορῇ κεκαλυμμένοι ἵππῳ· </l>
<l n="504">αὐτοὶ γάρ μιν Τρῶες ἐς ἀκρόπολιν ἐρύσαντο. </l>
<l n="505">ὣς ὁ μὲν ἑστήκει, τοὶ δ' ἄκριτα πόλλ' ἀγόρευον </l>
<l n="506">ἥμενοι ἀμφ' αὐτόν· τρίχα δέ σφισιν ἥνδανε βουλή, <pb/> </l>
<l n="507">ἠὲ διατμῆξαι κοῖλον δόρυ νηλέϊ χαλκῷ, </l>
<l n="508">ἢ κατὰ πετράων βαλέειν ἐρύσαντας ἐπ' ἄκρης, </l>
<l n="509">ἢ ἐάαν μέγ' ἄγαλμα θεῶν θελκτήριον εἶναι, </l>
<l n="510">τῇ περ δὴ καὶ ἔπειτα τελευτήσεσθαι ἔμελλεν· </l>
<l n="511">αἶσα γὰρ ἦν ἀπολέσθαι, ἐπὴν πόλις ἀμφικαλύψῃ </l>
<l n="512">δουράτεον μέγαν ἵππον, ὅθ' εἵατο πάντες ἄριστοι </l>
<l n="513">Ἀργεῖοι Τρώεσσι φόνον καὶ κῆρα φέροντες. </l>
<l n="514">ἤειδεν δ' ὡς ἄστυ διέπραθον υἷες Ἀχαιῶν </l>
<l n="515">ἱππόθεν ἐκχύμενοι, κοῖλον λόχον ἐκπρολιπόντες. </l>
<l n="516">ἄλλον δ' ἄλλῃ ἄειδε πόλιν κεραϊζέμεν αἰπήν, </l>
<l n="517">αὐτὰρ Ὀδυσσῆα προτὶ δώματα Δηϊφόβοιο </l>
<l n="518">βήμεναι, ἠΰτ' Ἄρηα, σὺν ἀντιθέῳ Μενελάῳ. </l>
<l n="519">κεῖθι δὴ αἰνότατον πόλεμον φάτο τολμήσαντα </l>
<l n="520">νικῆσαι καὶ ἔπειτα διὰ μεγάθυμον Ἀθήνην. </l>
<l n="521" rend="indent(1)">ταῦτ' ἄρ' ἀοιδὸς ἄειδε περικλυτός· αὐτὰρ Ὀδυσσεὺς </l>
<l n="522">τήκετο, δάκρυ δ' ἔδευεν ὑπὸ βλεφάροισι παρειάς. </l>
<l n="523">ὡς δὲ γυνὴ κλαίῃσι φίλον πόσιν ἀμφιπεσοῦσα, </l>
<l n="524">ὅς τε ἑῆς πρόσθεν πόλιος λαῶν τε πέσῃσιν, </l>
<l n="525">ἄστεϊ καὶ τεκέεσσιν ἀμύνων νηλεὲς ἦμαρ· </l>
<l n="526">ἡ μὲν τὸν θνῄσκοντα καὶ ἀσπαίροντα ἰδοῦσα </l>
<l n="527">ἀμφ' αὐτῷ χυμένη λίγα κωκύει· οἱ δέ τ' ὄπισθε </l>
<l n="528">κόπτοντες δούρεσσι μετάφρενον ἠδὲ καὶ ὤμους </l>
<l n="529">εἴρερον εἰσανάγουσι, πόνον τ' ἐχέμεν καὶ ὀϊζύν· </l>
<l n="530">τῆς δ' ἐλεεινοτάτῳ ἄχεϊ φθινύθουσι παρειαί· </l>
<l n="531">ὣς Ὀδυσεὺς ἐλεεινὸν ὑπ' ὀφρύσι δάκρυον εἶβεν. </l>
<l n="532">ἔνθ' ἄλλους μὲν πάντας ἐλάνθανε δάκρυα λείβων, </l>
<l n="533">Ἀλκίνοος δέ μιν οἶος ἐπεφράσατ' ἠδ' ἐνόησεν <pb/> </l>
<l n="534">ἥμενος ἄγχ' αὐτοῦ, βαρὺ δὲ στενάχοντος ἄκουσεν. </l>
<l n="535">αἶψα δὲ Φαιήκεσσι φιληρέτμοισι μετηύδα· </l>
<l n="536" rend="indent(1)">"κέκλυτε, Φαιήκων ἡγήτορες ἠδὲ μέδοντες, </l>
<l n="537">Δημόδοκος δ' ἤδη σχεθέτω φόρμιγγα λίγειαν· </l>
<l n="538">οὐ γάρ πως πάντεσσι χαριζόμενος τάδ' ἀείδει. </l>
<l n="539">ἐξ οὗ δορπέομέν τε καὶ ὤρορε θεῖος ἀοιδός, </l>
<l n="540">ἐκ τοῦδ' οὔ πω παύσατ' ὀϊζυροῖο γόοιο </l>
<l n="541">ὁ ξεῖνος· μάλα πού μιν ἄχος φρένας ἀμφιβέβηκεν. </l>
<l n="542">ἀλλ' ἄγ' ὁ μὲν σχεθέτω, ἵν' ὁμῶς τερπώμεθα πάντες, </l>
<l n="543">ξεινοδόκοι καὶ ξεῖνος, ἐπεὶ πολὺ κάλλιον οὕτω· </l>
<l n="544">εἵνεκα γὰρ ξείνοιο τάδ' αἰδοίοιο τέτυκται, </l>
<l n="545">πομπὴ καὶ φίλα δῶρα, τὰ οἱ δίδομεν φιλέοντες. </l>
<l n="546">ἀντὶ κασιγνήτου ξεῖνός θ' ἱκέτης τε τέτυκται </l>
<l n="547">ἀνέρι, ὅς τ' ὀλίγον περ ἐπιψαύῃ πραπίδεσσι. </l>
<l n="548">τῶ νῦν μηδὲ σὺ κεῦθε νοήμασι κερδαλέοισιν, </l>
<l n="549">ὅττι κέ σ' εἴρωμαι· φάσθαι δέ σε κάλλιόν ἐστιν. </l>
<l n="550">εἴπ' ὄνομ', ὅττι σε κεῖθι κάλεον μήτηρ τε πατήρ τε, </l>
<l n="551">ἄλλοι θ' οἳ κατὰ ἄστυ καὶ οἳ περιναιετάουσιν. </l>
<l n="552">οὐ μὲν γάρ τις πάμπαν ἀνώνυμός ἐστ' ἀνθρώπων, </l>
<l n="553">οὐ κακὸς οὐδὲ μὲν ἐσθλός, ἐπὴν τὰ πρῶτα γένηται, </l>
<l n="554">ἀλλ' ἐπὶ πᾶσι τίθενται, ἐπεί κε τέκωσι, τοκῆες. </l>
<l n="555">εἰπὲ δέ μοι γαῖάν τε τεὴν δῆμόν τε πόλιν τε, </l>
<l n="556">ὄφρα σε τῇ πέμψωσι τιτυσκόμεναι φρεσὶ νῆες. </l>
<l n="557">οὐ γὰρ Φαιήκεσσι κυβερνητῆρες ἔασιν, </l>
<l n="558">οὐδέ τι πηδάλι' ἐστί, τά τ' ἄλλαι νῆες ἔχουσιν· </l>
<l n="559">ἀλλ' αὐταὶ ἴσασι νοήματα καὶ φρένας ἀνδρῶν, </l>
<l n="560">καὶ πάντων ἴσασι πόλιας καὶ πίονας ἀγροὺς </l>
<l n="561">ἀνθρώπων καὶ λαῖτμα τάχισθ' ἁλὸς ἐκπερόωσιν <pb/> </l>
<l n="562">ἠέρι καὶ νεφέλῃ κεκαλυμμέναι· οὐδέ ποτέ σφιν </l>
<l n="563">οὔτε τι πημανθῆναι ἔπι δέος οὔτ' ἀπολέσθαι. </l>
<l n="564">ἀλλὰ τόδ' ὥς ποτε πατρὸς ἐγὼν εἰπόντος ἄκουσα </l>
<l n="565">Ναυσιθόου, ὃς ἔφασκε Ποσειδάων' ἀγάσασθαι </l>
<l n="566">ἡμῖν, οὕνεκα πομποὶ ἀπήμονές εἰμεν ἁπάντων· </l>
<l n="567">φῆ ποτε Φαιήκων ἀνδρῶν περικαλλέα νῆα </l>
<l n="568">ἐκ πομπῆς ἀνιοῦσαν ἐν ἠεροειδέϊ πόντῳ </l>
<l n="569">ῥαισέμεναι, μέγα δ' ἧμιν ὄρος πόλει ἀμφικαλύψειν. </l>
<l n="570">ὣς ἀγόρευ' ὁ γέρων· τὰ δέ κεν θεὸς ἢ τελέσειεν, </l>
<l n="571">ἤ κ' ἀτέλεστ' εἴη, ὥς οἱ φίλον ἔπλετο θυμῷ. </l>
<l n="572">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="573">ὅππῃ ἀπεπλάγχθης τε καὶ ἅς τινας ἵκεο χώρας </l>
<l n="574">ἀνθρώπων, αὐτούς τε πόλιάς τ' ἐῢ ναιεταούσας, </l>
<l n="575">ἠμὲν ὅσοι χαλεποί τε καὶ ἄγριοι οὐδὲ δίκαιοι, </l>
<l n="576">οἵ τε φιλόξεινοι καί σφιν νόος ἐστὶ θεουδής. </l>
<l n="577">εἰπὲ δ' ὅ τι κλαίεις καὶ ὀδύρεαι ἔνδοθι θυμῷ </l>
<l n="578">Ἀργείων Δαναῶν ἠδ' Ἰλίου οἶτον ἀκούων. </l>
<l n="579">τὸν δὲ θεοὶ μὲν τεῦξαν, ἐπεκλώσαντο δ' ὄλεθρον </l>
<l n="580">ἀνθρώποισ', ἵνα ᾖσι καὶ ἐσσομένοισιν ἀοιδή. </l>
<l n="581">ἦ τίς τοι καὶ πηὸς ἀπέφθιτο Ἰλιόθι πρό, </l>
<l n="582">ἐσθλὸς ἐών, γαμβρὸς ἢ πενθερός; οἵ τε μάλιστα </l>
<l n="583">κήδιστοι τελέθουσι μεθ' αἷμά τε καὶ γένος αὐτῶν. </l>
<l n="584">ἦ τίς που καὶ ἑταῖρος ἀνὴρ κεχαρισμένα εἰδώς, </l>
<l n="585">ἐσθλός; ἐπεὶ οὐ μέν τι κασιγνήτοιο χερείων </l>
<l n="586">γίνεται, ὅς κεν ἑταῖρος ἐὼν πεπνυμένα εἰδῇ." <pb/> </l>
</div>
<div type="Book" n="9">
<l n="t"><label type="head">ΟΔΥΣΣΕΙΑΣ Ι</label> </l>
<l n="1">Τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="2" rend="indent(1)">"Ἀλκίνοε κρεῖον, πάντων ἀριδείκετε λαῶν, </l>
<l n="3">ἦ τοι μὲν τόδε καλὸν ἀκουέμεν ἐστὶν ἀοιδοῦ </l>
<l n="4">τοιοῦδ', οἷος ὅδ' ἐστί, θεοῖσ' ἐναλίγκιος αὐδήν. </l>
<l n="5">οὐ γὰρ ἐγώ γέ τί φημι τέλος χαριέστερον εἶναι </l>
<l n="6">ἢ ὅτ' ἐϋφροσύνη μὲν ἔχῃ κάτα δῆμον ἅπαντα, </l>
<l n="7">δαιτυμόνες δ' ἀνὰ δώματ' ἀκουάζωνται ἀοιδοῦ </l>
<l n="8">ἥμενοι ἑξείης, παρὰ δὲ πλήθωσι τράπεζαι </l>
<l n="9">σίτου καὶ κρειῶν, μέθυ δ' ἐκ κρητῆρος ἀφύσσων </l>
<l n="10">οἰνοχόος φορέῃσι καὶ ἐγχείῃ δεπάεσσι· </l>
<l n="11">τοῦτό τί μοι κάλλιστον ἐνὶ φρεσὶν εἴδεται εἶναι. </l>
<l n="12">σοὶ δ' ἐμὰ κήδεα θυμὸς ἐπετράπετο στονόεντα </l>
<l n="13">εἴρεσθ', ὄφρ' ἔτι μᾶλλον ὀδυρόμενος στεναχίζω. </l>
<l n="14">τί πρῶτόν τοι ἔπειτα, τί δ' ὑστάτιον καταλέξω; </l>
<l n="15">κήδε' ἐπεί μοι πολλὰ δόσαν θεοὶ Οὐρανίωνες. </l>
<l n="16">νῦν δ' ὄνομα πρῶτον μυθήσομαι, ὄφρα καὶ ὑμεῖς </l>
<l n="17">εἴδετ', ἐγὼ δ' ἂν ἔπειτα φυγὼν ὕπο νηλεὲς ἦμαρ </l>
<l n="18">ὑμῖν ξεῖνος ἔω καὶ ἀπόπροθι δώματα ναίων. </l>
<l n="19" rend="indent(1)">εἴμ' Ὀδυσεὺς Λαερτιάδης, ὃς πᾶσι δόλοισιν </l>
<l n="20">ἀνθρώποισι μέλω, καί μευ κλέος οὐρανὸν ἵκει. </l>
<l n="21">ναιετάω δ' Ἰθάκην εὐδείελον· ἐν δ' ὄρος αὐτῇ, </l>
<l n="22">Νήριτον εἰνοσίφυλλον, ἀριπρεπές· ἀμφὶ δὲ νῆσοι </l>
<l n="23">πολλαὶ ναιετάουσι μάλα σχεδὸν ἀλλήλῃσι, <pb/> </l>
<l n="24">Δουλίχιόν τε Σάμη τε καὶ ὑλήεσσα Ζάκυνθος. </l>
<l n="25">αὐτὴ δὲ χθαμαλὴ πανυπερτάτη εἰν ἁλὶ κεῖται </l>
<l n="26">πρὸς ζόφον, αἱ δέ τ' ἄνευθε πρὸς ἠῶ τ' ἠέλιόν τε, </l>
<l n="27">τρηχεῖ', ἀλλ' ἀγαθὴ κουροτρόφος· οὔ τι ἐγώ γε </l>
<l n="28">ἧς γαίης δύναμαι γλυκερώτερον ἄλλο ἰδέσθαι. </l>
<l n="29">ἦ μέν μ' αὐτόθ' ἔρυκε Καλυψώ, δῖα θεάων, </l>
<l n="30">[ἐν σπέεσι γλαφυροῖσι, λιλαιομένη πόσιν εἶναι·] </l>
<l n="31">ὣς δ' αὔτως Κίρκη κατερήτυεν ἐν μεγάροισιν </l>
<l n="32">Αἰαίη δολόεσσα, λιλαιομένη πόσιν εἶναι· </l>
<l n="33">ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν. </l>
<l n="34">ὡς οὐδὲν γλύκιον ἧς πατρίδος οὐδὲ τοκήων </l>
<l n="35">γίνεται, εἴ περ καί τις ἀπόπροθι πίονα οἶκον </l>
<l n="36">γαίῃ ἐν ἀλλοδαπῇ ναίει ἀπάνευθε τοκήων. </l>
<l n="37" rend="indent(1)">εἰ δ' ἄγε τοι καὶ νόστον ἐμὸν πολυκηδέ' ἐνίσπω, </l>
<l n="38">ὅν μοι Ζεὺς ἐφέηκεν ἀπὸ Τροίηθεν ἰόντι. </l>
<l n="39" rend="indent(1)">Ἰλιόθεν με φέρων ἄνεμος Κικόνεσσι πέλασσεν, </l>
<l n="40">Ἰσμάρῳ· ἔνθα δ' ἐγὼ πόλιν ἔπραθον, ὤλεσα δ' αὐτούς. </l>
<l n="41">ἐκ πόλιος δ' ἀλόχους καὶ κτήματα πολλὰ λαβόντες </l>
<l n="42">δασσάμεθ', ὡς μή τίς μοι ἀτεμβόμενος κίοι ἴσης. </l>
<l n="43">ἔνθ' ἦ τοι μὲν ἐγὼ διερῷ ποδὶ φευγέμεν ἡμέας </l>
<l n="44">ἠνώγεα, τοὶ δὲ μέγα νήπιοι οὐκ ἐπίθοντο. </l>
<l n="45">ἔνθα δὲ πολλὸν μὲν μέθυ πίνετο, πολλὰ δὲ μῆλα </l>
<l n="46">ἔσφαζον παρὰ θῖνα καὶ εἰλίποδας ἕλικας βοῦς. </l>
<l n="47">τόφρα δ' ἄρ' οἰχόμενοι Κίκονες Κικόνεσσι γεγώνευν, </l>
<l n="48">οἵ σφιν γείτονες ἦσαν, ἅμα πλέονες καὶ ἀρείους, </l>
<l n="49">ἤπειρον ναίοντες, ἐπιστάμενοι μὲν ἀφ' ἵππων </l>
<l n="50">ἀνδράσι μάρνασθαι καὶ ὅθι χρὴ πεζὸν ἐόντα. <pb/> </l>
<l n="51">ἦλθον ἔπειθ', ὅσα φύλλα καὶ ἄνθεα γίνεται ὥρῃ, </l>
<l n="52">ἠέριοι· τότε δή ῥα κακὴ Διὸς αἶσα παρέστη </l>
<l n="53">ἡμῖν αἰνομόροισιν, ἵν' ἄλγεα πολλὰ πάθοιμεν. </l>
<l n="54">στησάμενοι δ' ἐμάχοντο μάχην παρὰ νηυσὶ θοῇσι, </l>
<l n="55">βάλλον δ' ἀλλήλους χαλκήρεσιν ἐγχείῃσιν. </l>
<l n="56">ὄφρα μὲν ἠὼς ἦν καὶ ἀέξετο ἱερὸν ἦμαρ, </l>
<l n="57">τόφρα δ' ἀλεξόμενοι μένομεν πλέονάς περ ἐόντας· </l>
<l n="58">ἦμος δ' ἠέλιος μετενίσετο βουλυτόνδε, </l>
<l n="59">καὶ τότε δὴ Κίκονες κλῖναν δαμάσαντες Ἀχαιούς. </l>
<l n="60">ἓξ δ' ἀφ' ἑκάστης νηὸς ἐϋκνήμιδες ἑταῖροι </l>
<l n="61">ὤλονθ'· οἱ δ' ἄλλοι φύγομεν θάνατόν τε μόρον τε. </l>
<l n="62" rend="indent(1)">ἔνθεν δὲ προτέρω πλέομεν ἀκαχήμενοι ἦτορ, </l>
<l n="63">ἄσμενοι ἐκ θανάτοιο, φίλους ὀλέσαντες ἑταίρους. </l>
<l n="64">οὐδ' ἄρα μοι προτέρω νῆες κίον ἀμφιέλισσαι, </l>
<l n="65">πρίν τινα τῶν δειλῶν ἑτάρων τρὶς ἕκαστον ἀῦσαι, </l>
<l n="66">οἳ θάνον ἐν πεδίῳ Κικόνων ὕπο δῃωθέντες. </l>
<l n="67">νηυσὶ δ' ἐπῶρσ' ἄνεμον βορέην νεφεληγερέτα Ζεὺς </l>
<l n="68">λαίλαπι θεσπεσίῃ, σὺν δὲ νεφέεσσι κάλυψε </l>
<l n="69">γαῖαν ὁμοῦ καὶ πόντον· ὀρώρει δ' οὐρανόθεν νύξ. </l>
<l n="70">αἱ μὲν ἔπειτ' ἐφέροντ' ἐπικάρσιαι, ἱστία δέ σφιν </l>
<l n="71">τριχθά τε καὶ τετραχθὰ διέσχισεν ἲς ἀνέμοιο. </l>
<l n="72">καὶ τὰ μὲν ἐς νῆας κάθεμεν, δείσαντες ὄλεθρον, </l>
<l n="73">αὐτὰς δ' ἐσσυμένως προερέσσαμεν ἤπειρόνδε. </l>
<l n="74">ἔνθα δύω νύκτας δύο τ' ἤματα συννεχὲς αἰεὶ </l>
<l n="75">κείμεθ', ὁμοῦ καμάτῳ τε καὶ ἄλγεσι θυμὸν ἔδοντες. </l>
<l n="76">ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς, </l>
<l n="77">ἱστοὺς στησάμενοι ἀνά θ' ἱστία λεύκ' ἐρύσαντες </l>
<l n="78">ἥμεθα· τὰς δ' ἄνεμός τε κυβερνῆταί τ' ἴθυνον. </l>
<l n="79">καί νύ κεν ἀσκηθὴς ἱκόμην ἐς πατρίδα γαῖαν, <pb/> </l>
<l n="80">ἀλλά με κῦμα ῥόος τε περιγνάμπτοντα Μάλειαν </l>
<l n="81">καὶ βορέης ἀπέωσε, παρέπλαγξεν δὲ Κυθήρων. </l>
<l n="82" rend="indent(1)">ἔνθεν δ' ἐννῆμαρ φερόμην ὀλοοῖσ' ἀνέμοισι </l>
<l n="83">πόντον ἐπ' ἰχθυόεντα· ἀτὰρ δεκάτῃ ἐπέβημεν </l>
<l n="84">γαίης Λωτοφάγων, οἵ τ' ἄνθινον εἶδαρ ἔδουσιν. </l>
<l n="85">ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ, </l>
<l n="86">αἶψα δὲ δεῖπνον ἕλοντο θοῇς παρὰ νηυσὶν ἑταῖροι. </l>
<l n="87">αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος, </l>
<l n="88">δὴ τότ' ἐγὼν ἑτάρους προΐην πεύθεσθαι ἰόντας, </l>
<l n="89">οἵ τινες ἀνέρες εἶεν ἐπὶ χθονὶ σῖτον ἔδοντες, </l>
<l n="90">ἄνδρε δύω κρίνας, τρίτατον κήρυχ' ἅμ' ὀπάσσας. </l>
<l n="91">οἱ δ' αἶψ' οἰχόμενοι μίγεν ἀνδράσι Λωτοφάγοισιν· </l>
<l n="92">οὐδ' ἄρα Λωτοφάγοι μήδονθ' ἑτάροισιν ὄλεθρον </l>
<l n="93">ἡμετέροισ', ἀλλά σφι δόσαν λωτοῖο πάσασθαι. </l>
<l n="94">τῶν δ' ὅς τις λωτοῖο φάγοι μελιηδέα καρπόν, </l>
<l n="95">οὐκέτ' ἀπαγγεῖλαι πάλιν ἤθελεν οὐδὲ νέεσθαι, </l>
<l n="96">ἀλλ' αὐτοῦ βούλοντο μετ' ἀνδράσι Λωτοφάγοισι </l>
<l n="97">λωτὸν ἐρεπτόμενοι μενέμεν νόστου τε λαθέσθαι. </l>
<l n="98">τοὺς μὲν ἐγὼν ἐπὶ νῆας ἄγον κλαίοντας ἀνάγκῃ, </l>
<l n="99">νηυσὶ δ' ἐνὶ γλαφυρῇσιν ὑπὸ ζυγὰ δῆσα ἐρύσσας· </l>
<l n="100">αὐτὰρ τοὺς ἄλλους κελόμην ἐρίηρας ἑταίρους </l>
<l n="101">σπερχομένους νηῶν ἐπιβαινέμεν ὠκειάων, </l>
<l n="102">μή πώς τις λωτοῖο φαγὼν νόστοιο λάθηται. </l>
<l n="103">οἱ δ' αἶψ' εἴσβαινον καὶ ἐπὶ κληῖσι καθῖζον, </l>
<l n="104">ἑξῆς δ' ἑζόμενοι πολιὴν ἅλα τύπτον ἐρετμοῖς. </l>
<l n="105" rend="indent(1)">ἔνθεν δὲ προτέρω πλέομεν ἀκαχήμενοι ἦτορ. </l>
<l n="106">Κυκλώπων δ' ἐς γαῖαν ὑπερφιάλων ἀθεμίστων </l>
<l n="107">ἱκόμεθ', οἵ ῥα θεοῖσι πεποιθότες ἀθανάτοισιν </l>
<l n="108">οὔτε φυτεύουσιν χερσὶν φυτὸν οὔτ' ἀρόωσιν, <pb/> </l>
<l n="109">ἀλλὰ τά γ' ἄσπαρτα καὶ ἀνήροτα πάντα φύονται, </l>
<l n="110">πυροὶ καὶ κριθαὶ ἠδ' ἄμπελοι, αἵ τε φέρουσιν </l>
<l n="111">οἶνον ἐριστάφυλον, καί σφιν Διὸς ὄμβρος ἀέξει. </l>
<l n="112">τοῖσιν δ' οὔτ' ἀγοραὶ βουληφόροι οὔτε θέμιστες, </l>
<l n="113">ἀλλ' οἵ γ' ὑψηλῶν ὀρέων ναίουσι κάρηνα </l>
<l n="114">ἐν σπέεσι γλαφυροῖσι, θεμιστεύει δὲ ἕκαστος </l>
<l n="115">παίδων ἠδ' ἀλόχων, οὐδ' ἀλλήλων ἀλέγουσι. </l>
<l n="116" rend="indent(1)">νῆσος ἔπειτα λάχεια παρὲκ λιμένος τετάνυσται, </l>
<l n="117">γαίης Κυκλώπων οὔτε σχεδὸν οὔτ' ἀποτηλοῦ, </l>
<l n="118">ὑλήεσσ'· ἐν δ' αἶγες ἀπειρέσιαι γεγάασιν </l>
<l n="119">ἄγριαι· οὐ μὲν γὰρ πάτος ἀνθρώπων ἀπερύκει, </l>
<l n="120">οὐδέ μιν εἰσοιχνεῦσι κυνηγέται, οἵ τε καθ' ὕλην </l>
<l n="121">ἄλγεα πάσχουσιν κορυφὰς ὀρέων ἐφέποντες. </l>
<l n="122">οὔτ' ἄρα ποίμνῃσιν καταΐσχεται οὔτ' ἀρότοισιν, </l>
<l n="123">ἀλλ' ἥ γ' ἄσπαρτος καὶ ἀνήροτος ἤματα πάντα </l>
<l n="124">ἀνδρῶν χηρεύει, βόσκει δέ τε μηκάδας αἶγας. </l>
<l n="125">οὐ γὰρ Κυκλώπεσσι νέες πάρα μιλτοπάρῃοι, </l>
<l n="126">οὐδ' ἄνδρες νηῶν ἔνι τέκτονες, οἵ κε κάμοιεν </l>
<l n="127">νῆας ἐϋσσέλμους, αἵ κεν τελέοιεν ἕκαστα </l>
<l n="128">ἄστε' ἐπ' ἀνθρώπων ἱκνεύμεναι, οἷά τε πολλὰ </l>
<l n="129">ἄνδρες ἐπ' ἀλλήλους νηυσὶν περόωσι θάλασσαν· </l>
<l n="130">οἵ κέ σφιν καὶ νῆσον ἐϋκτιμένην ἐκάμοντο. </l>
<l n="131">οὐ μὲν γάρ τι κακή γε, φέροι δέ κεν ὥρια πάντα· </l>
<l n="132">ἐν μὲν γὰρ λειμῶνες ἁλὸς πολιοῖο παρ' ὄχθας </l>
<l n="133">ὑδρηλοὶ μαλακοί· μάλα κ' ἄφθιτοι ἄμπελοι εἶεν· </l>
<l n="134">ἐν δ' ἄροσις λείη· μάλα κεν βαθὺ λήϊον αἰεὶ </l>
<l n="135">εἰς ὥρας ἀμόῳεν, ἐπεὶ μάλα πῖαρ ὑπ' οὖδας. </l>
<l n="136">ἐν δὲ λιμὴν εὔορμος, ἵν' οὐ χρεὼ πείσματός ἐστιν, <pb/> </l>
<l n="137">οὔτ' εὐνὰς βαλέειν οὔτε πρυμνήσι' ἀνάψαι, </l>
<l n="138">ἀλλ' ἐπικέλσαντας μεῖναι χρόνον, εἰς ὅ κε ναυτέων </l>
<l n="139">θυμὸς ἐποτρύνῃ καὶ ἐπιπνεύσωσιν ἀῆται. </l>
<l n="140">αὐτὰρ ἐπὶ κρατὸς λιμένος ῥέει ἀγλαὸν ὕδωρ, </l>
<l n="141">κρήνη ὑπὸ σπείους· περὶ δ' αἴγειροι πεφύασιν. </l>
<l n="142">ἔνθα κατεπλέομεν, καί τις θεὸς ἡγεμόνευε </l>
<l n="143">νύκτα δι' ὀρφναίην, οὐδὲ προὐφαίνετ' ἰδέσθαι· </l>
<l n="144">ἀὴρ γὰρ περὶ νηυσὶ βαθεῖ' ἦν, οὐδὲ σελήνη </l>
<l n="145">οὐρανόθεν προὔφαινε, κατείχετο δὲ νεφέεσσιν. </l>
<l n="146">ἔνθ' οὔ τις τὴν νῆσον ἐσέδρακεν ὀφθαλμοῖσιν, </l>
<l n="147">οὔτ' οὖν κύματα μακρὰ κυλινδόμενα προτὶ χέρσον </l>
<l n="148">εἰσίδομεν, πρὶν νῆας ἐϋσσέλμους ἐπικέλσαι. </l>
<l n="149">κελσάσῃσι δὲ νηυσὶ καθείλομεν ἱστία πάντα, </l>
<l n="150">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης· </l>
<l n="151">ἔνθα δ' ἀποβρίξαντες ἐμείναμεν Ἠῶ δῖαν. </l>
<l n="152" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="153">νῆσον θαυμάζοντες ἐδινεόμεσθα κατ' αὐτήν. </l>
<l n="154">ὦρσαν δὲ Νύμφαι, κοῦραι Διὸς αἰγιόχοιο, </l>
<l n="155">αἶγας ὀρεσκῴους, ἵνα δειπνήσειαν ἑταῖροι. </l>
<l n="156">αὐτίκα καμπύλα τόξα καὶ αἰγανέας δολιχαύλους </l>
<l n="157">εἱλόμεθ' ἐκ νηῶν, διὰ δὲ τρίχα κοσμηθέντες </l>
<l n="158">βάλλομεν· αἶψα δὲ δῶκε θεὸς μενοεικέα θήρην. </l>
<l n="159">νῆες μέν μοι ἕποντο δυώδεκα, ἐς δὲ ἑκάστην </l>
<l n="160">ἐννέα λάγχανον αἶγες· ἐμοὶ δὲ δέκ' ἔξελον οἴῳ. </l>
<l n="161">ὣς τότε μὲν πρόπαν ἦμαρ ἐς ἠέλιον καταδύντα </l>
<l n="162">ἥμεθα δαινύμενοι κρέα τ' ἄσπετα καὶ μέθυ ἡδύ. </l>
<l n="163">οὐ γάρ πω νηῶν ἐξέφθιτο οἶνος ἐρυθρός, </l>
<l n="164">ἀλλ' ἐνέην· πολλὸν γὰρ ἐν ἀμφιφορεῦσιν ἕκαστοι </l>
<l n="165">ἠφύσαμεν Κικόνων ἱερὸν πτολίεθρον ἑλόντες. <pb/> </l>
<l n="166">Κυκλώπων δ' ἐς γαῖαν ἐλεύσσομεν ἐγγὺς ἐόντων, </l>
<l n="167">καπνόν τ' αὐτῶν τε φθογγὴν ὀΐων τε καὶ αἰγῶν. </l>
<l n="168">ἦμος δ' ἠέλιος κατέδυ καὶ ἐπὶ κνέφας ἦλθε, </l>
<l n="169">δὴ τότε κοιμήθημεν ἐπὶ ῥηγμῖνι θαλάσσης. </l>
<l n="170">ἦμος δ' ἠριγένεια φάνη ῥοδοδάκτυλος Ἠώς, </l>
<l n="171">καὶ τότ' ἐγὼν ἀγορὴν θέμενος μετὰ πᾶσιν ἔειπον· </l>
<l n="172" rend="indent(1)">‘ἄλλοι μὲν νῦν μίμνετ', ἐμοὶ ἐρίηρες ἑταῖροι· </l>
<l n="173">αὐτὰρ ἐγὼ σὺν νηΐ τ' ἐμῇ καὶ ἐμοῖσ' ἑτάροισιν </l>
<l n="174">ἐλθὼν τῶνδ' ἀνδρῶν πειρήσομαι, οἵ τινές εἰσιν, </l>
<l n="175">ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι, </l>
<l n="176">ἦε φιλόξεινοι, καί σφιν νόος ἐστὶ θεουδής.’ </l>
<l n="177" rend="indent(1)">ὣς εἰπὼν ἀνὰ νηὸς ἔβην, ἐκέλευσα δ' ἑταίρους </l>
<l n="178">αὐτούς τ' ἀμβαίνειν ἀνά τε πρυμνήσια λῦσαι. </l>
<l n="179">οἱ δ' αἶψ' εἴσβαινον καὶ ἐπὶ κληῖσι καθῖζον, </l>
<l n="180">ἑξῆς δ' ἑζόμενοι πολιὴν ἅλα τύπτον ἐρετμοῖς. </l>
<l n="181">ἀλλ' ὅτε δὴ τὸν χῶρον ἀφικόμεθ' ἐγγὺς ἐόντα, </l>
<l n="182">ἔνθα δ' ἐπ' ἐσχατιῇ σπέος εἴδομεν ἄγχι θαλάσσης, </l>
<l n="183">ὑψηλόν, δάφνῃσι κατηρεφές· ἔνθα δὲ πολλὰ </l>
<l n="184">μῆλ', ὄϊές τε καὶ αἶγες, ἰαύεσκον· περὶ δ' αὐλὴ </l>
<l n="185">ὑψηλὴ δέδμητο κατωρυχέεσσι λίθοισι </l>
<l n="186">μακρῇσίν τε πίτυσσιν ἰδὲ δρυσὶν ὑψικόμοισιν. </l>
<l n="187">ἔνθα δ' ἀνὴρ ἐνίαυε πελώριος, ὅς ῥα τὰ μῆλα </l>
<l n="188">οἶος ποιμαίνεσκεν ἀπόπροθεν· οὐδὲ μετ' ἄλλους </l>
<l n="189">πωλεῖτ', ἀλλ' ἀπάνευθεν ἐὼν ἀθεμίστια ᾔδη. </l>
<l n="190">καὶ γὰρ θαῦμ' ἐτέτυκτο πελώριον, οὐδὲ ἐῴκει </l>
<l n="191">ἀνδρί γε σιτοφάγῳ, ἀλλὰ ῥίῳ ὑλήεντι </l>
<l n="192">ὑψηλῶν ὀρέων, ὅ τε φαίνεται οἶον ἀπ' ἄλλων. <pb/> </l>
<l n="193" rend="indent(1)">δὴ τότε τοὺς ἄλλους κελόμην ἐρίηρας ἑταίρους </l>
<l n="194">αὐτοῦ πὰρ νηΐ τε μένειν καὶ νῆα ἔρυσθαι· </l>
<l n="195">αὐτὰρ ἐγὼ κρίνας ἑτάρων δυοκαίδεκ' ἀρίστους </l>
<l n="196">βῆν· ἀτὰρ αἴγεον ἀσκὸν ἔχον μέλανος οἴνοιο, </l>
<l n="197">ἡδέος, ὅν μοι δῶκε Μάρων, Εὐάνθεος υἱός, </l>
<l n="198">ἱρεὺς Ἀπόλλωνος, ὃς Ἴσμαρον ἀμφιβεβήκει, </l>
<l n="199">οὕνεκά μιν σὺν παιδὶ περισχόμεθ' ἠδὲ γυναικὶ </l>
<l n="200">ἁζόμενοι· ᾤκει γὰρ ἐν ἄλσεϊ δενδρήεντι </l>
<l n="201">Φοίβου Ἀπόλλωνος. ὁ δέ μοι πόρεν ἀγλαὰ δῶρα· </l>
<l n="202">χρυσοῦ μέν μοι δῶκ' εὐεργέος ἑπτὰ τάλαντα, </l>
<l n="203">δῶκε δέ μοι κρητῆρα πανάργυρον, αὐτὰρ ἔπειτα </l>
<l n="204">οἶνον ἐν ἀμφιφορεῦσι δυώδεκα πᾶσιν ἀφύσσας, </l>
<l n="205">ἡδὺν ἀκηράσιον, θεῖον ποτόν· οὐδέ τις αὐτὸν </l>
<l n="206">ἠείδη δμώων οὐδ' ἀμφιπόλων ἐνὶ οἴκῳ, </l>
<l n="207">ἀλλ' αὐτὸς ἄλοχός τε φίλη ταμίη τε μί' οἴη. </l>
<l n="208">τὸν δ' ὅτε πίνοιεν μελιηδέα οἶνον ἐρυθρόν, </l>
<l n="209">ἓν δέπας ἐμπλήσας ὕδατος ἀνὰ εἴκοσι μέτρα </l>
<l n="210">χεῦ', ὀδμὴ δ' ἡδεῖα ἀπὸ κρητῆρος ὀδώδει, </l>
<l n="211">θεσπεσίη· τότ' ἂν οὔ τοι ἀποσχέσθαι φίλον ἦεν. </l>
<l n="212">τοῦ φέρον ἐμπλήσας ἀσκὸν μέγαν, ἐν δὲ καὶ ᾖα </l>
<l n="213">κωρύκῳ· αὐτίκα γάρ μοι ὀΐσατο θυμὸς ἀγήνωρ </l>
<l n="214">ἄνδρ' ἐπελεύσεσθαι μεγάλην ἐπιειμένον ἀλκήν, </l>
<l n="215">ἄγριον, οὔτε δίκας εὖ εἰδότα οὔτε θέμιστας. </l>
<l n="216" rend="indent(1)">καρπαλίμως δ' εἰς ἄντρον ἀφικόμεθ', οὐδέ μιν ἔνδον </l>
<l n="217">εὕρομεν, ἀλλ' ἐνόμευε νομὸν κάτα πίονα μῆλα. </l>
<l n="218">ἐλθόντες δ' εἰς ἄντρον ἐθηεύμεσθα ἕκαστα· </l>
<l n="219">ταρσοὶ μὲν τυρῶν βρῖθον στείνοντο δὲ σηκοὶ </l>
<l n="220">ἀρνῶν ἠδ' ἐρίφων· διακεκριμέναι δὲ ἕκασται </l>
<l n="221">ἔρχατο, χωρὶς μὲν πρόγονοι, χωρὶς δὲ μέτασσαι, <pb/> </l>
<l n="222">χωρὶς δ' αὖθ' ἕρσαι· ναῖον δ' ὀρῷ ἄγγεα πάντα, </l>
<l n="223">γαυλοί τε σκαφίδες τε, τετυγμένα, τοῖσ' ἐνάμελγεν. </l>
<l n="224">ἔνθ' ἐμὲ μὲν πρώτισθ' ἕταροι λίσσοντ' ἐπέεσσι </l>
<l n="225">τυρῶν αἰνυμένους ἰέναι πάλιν, αὐτὰρ ἔπειτα </l>
<l n="226">καρπαλίμως ἐπὶ νῆα θοὴν ἐρίφους τε καὶ ἄρνας </l>
<l n="227">σηκῶν ἐξελάσαντας ἐπιπλεῖν ἁλμυρὸν ὕδωρ· </l>
<l n="228">ἀλλ' ἐγὼ οὐ πιθόμην, —ἦ τ' ἂν πολὺ κέρδιον ἦεν, — </l>
<l n="229">ὄφρ' αὐτόν τε ἴδοιμι, καὶ εἴ μοι ξείνια δοίη. </l>
<l n="230">οὐδ' ἄρ' ἔμελλ' ἑτάροισι φανεὶς ἐρατεινὸς ἔσεσθαι. </l>
<l n="231" rend="indent(1)">ἔνθα δὲ πῦρ κήαντες ἐθύσαμεν ἠδὲ καὶ αὐτοὶ </l>
<l n="232">τυρῶν αἰνύμενοι φάγομεν, μένομέν τέ μιν ἔνδον </l>
<l n="233">ἥμενοι, εἷος ἐπῆλθε νέμων. φέρε δ' ὄβριμον ἄχθος </l>
<l n="234">ὕλης ἀζαλέης, ἵνα οἱ ποτιδόρπιον εἴη. </l>
<l n="235">ἔντοσθεν δ' ἄντροιο βαλὼν ὀρυμαγδὸν ἔθηκεν· </l>
<l n="236">ἡμεῖς δὲ δείσαντες ἀπεσσύμεθ' ἐς μυχὸν ἄντρου. </l>
<l n="237">αὐτὰρ ὅ γ' εἰς εὐρὺ σπέος ἤλασε πίονα μῆλα, </l>
<l n="238">πάντα μάλ', ὅσσ' ἤμελγε, τὰ δ' ἄρσενα λεῖπε θύρηφιν, </l>
<l n="239">ἀρνειούς τε τράγους τε, βαθείης ἔντοθεν αὐλῆς. </l>
<l n="240">αὐτὰρ ἔπειτ' ἐπέθηκε θυρεὸν μέγαν ὑψόσ' ἀείρας, </l>
<l n="241">ὄβριμον· οὐκ ἂν τόν γε δύω καὶ εἴκοσ' ἄμαξαι </l>
<l n="242">ἐσθλαὶ τετράκυκλοι ἀπ' οὔδεος ὀχλίσσειαν· </l>
<l n="243">τόσσην ἠλίβατον πέτρην ἐπέθηκε θύρῃσιν. </l>
<l n="244">ἑζόμενος δ' ἤμελγεν ὄϊς καὶ μηκάδας αἶγας, </l>
<l n="245">πάντα κατὰ μοῖραν, καὶ ὑπ' ἔμβρυον ἧκεν ἑκάστῃ. </l>
<l n="246">αὐτίκα δ' ἥμισυ μὲν θρέψας λευκοῖο γάλακτος <pb/> </l>
<l n="247">πλεκτοῖσ' ἐν ταλάροισιν ἀμησάμενος κατέθηκεν, </l>
<l n="248">ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη </l>
<l n="249">πίνειν αἰνυμένῳ καί οἱ ποτιδόρπιον εἴη. </l>
<l n="250">αὐτὰρ ἐπεὶ δὴ σπεῦσε πονησάμενος τὰ ἃ ἔργα, </l>
<l n="251">καὶ τότε πῦρ ἀνέκαιε καὶ εἴσιδεν, εἴρετο δ' ἥμεας· </l>
<l n="252" rend="indent(1)">‘ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα; </l>
<l n="253">ἤ τι κατὰ πρῆξιν ἦ μαψιδίως ἀλάλησθε </l>
<l n="254">οἷά τε ληϊστῆρες ὑπεὶρ ἅλα, τοί τ' ἀλόωνται </l>
<l n="255">ψυχὰς παρθέμενοι, κακὸν ἀλλοδαποῖσι φέροντες;’ </l>
<l n="256" rend="indent(1)">ὣς ἔφαθ', ἡμῖν δ' αὖτε κατεκλάσθη φίλον ἦτορ, </l>
<l n="257">δεισάντων φθόγγον τε βαρὺν αὐτόν τε πέλωρον. </l>
<l n="258">ἀλλὰ καὶ ὧς μιν ἔπεσσιν ἀμειβόμενος προσέειπον· </l>
<l n="259" rend="indent(1)">‘ἡμεῖς τοι Τροίηθεν ἀποπλαγχθέντες Ἀχαιοὶ </l>
<l n="260">παντοίοισ' ἀνέμοισιν ὑπὲρ μέγα λαῖτμα θαλάσσης, </l>
<l n="261">οἴκαδε ἱέμενοι, ἄλλην ὁδὸν ἄλλα κέλευθα </l>
<l n="262">ἤλθομεν· οὕτω που Ζεὺς ἤθελε μητίσασθαι. </l>
<l n="263">λαοὶ δ' Ἀτρεΐδεω Ἀγαμέμνονος εὐχόμεθ' εἶναι, </l>
<l n="264">τοῦ δὴ νῦν γε μέγιστον ὑπουράνιον κλέος ἐστί· </l>
<l n="265">τόσσην γὰρ διέπερσε πόλιν καὶ ἀπώλεσε λαοὺς </l>
<l n="266">πολλούς. ἡμεῖς δ' αὖτε κιχανόμενοι τὰ σὰ γοῦνα </l>
<l n="267">ἱκόμεθ', εἴ τι πόροις ξεινήϊον ἠὲ καὶ ἄλλως </l>
<l n="268">δοίης δωτίνην, ἥ τε ξείνων θέμις ἐστίν. </l>
<l n="269">ἀλλ' αἰδεῖο, φέριστε, θεούς· ἱκέται δέ τοί εἰμεν. </l>
<l n="270">Ζεὺς δ' ἐπιτιμήτωρ ἱκετάων τε ξείνων τε, </l>
<l n="271">ξείνιος, ὃς ξείνοισιν ἅμ' αἰδοίοισιν ὀπηδεῖ.’ </l>
<l n="272" rend="indent(1)">ὣς ἐφάμην, ὁ δέ μ' αὐτίκ' ἀμείβετο νηλέϊ θυμῷ· </l>
<l n="273">’νήπιός εἰς, ὦ ξεῖν', ἢ τηλόθεν εἰλήλουθας, <pb/> </l>
<l n="274">ὅς με θεοὺς κέλεαι ἢ δειδίμεν ἢ ἀλέασθαι. </l>
<l n="275">οὐ γὰρ Κύκλωπες Διὸς αἰγιόχου ἀλέγουσιν </l>
<l n="276">οὐδὲ θεῶν μακάρων, ἐπεὶ ἦ πολὺ φέρτεροί εἰμεν· </l>
<l n="277">οὐδ' ἂν ἐγὼ Διὸς ἔχθος ἀλευάμενος πεφιδοίμην </l>
<l n="278">οὔτε σεῦ οὔθ' ἑτάρων, εἰ μὴ θυμός με κελεύοι. </l>
<l n="279">ἀλλά μοι εἴφ', ὅπῃ ἔσχες ἰὼν εὐεργέα νῆα, </l>
<l n="280">ἤ που ἐπ' ἐσχατιῆς ἦ καὶ σχεδόν, ὄφρα δαείω.’ </l>
<l n="281" rend="indent(1)">ὣς φάτο πειράζων, ἐμὲ δ' οὐ λάθεν εἰδότα πολλά, </l>
<l n="282">ἀλλά μιν ἄψορρον προσέφην δολίοισ' ἐπέεσσι· </l>
<l n="283" rend="indent(1)">‘νέα μέν μοι κατέαξε Ποσειδάων ἐνοσίχθων, </l>
<l n="284">πρὸς πέτρῃσι βαλὼν ὑμῆς ἐπὶ πείρασι γαίης, </l>
<l n="285">ἄκρῃ προσπελάσας· ἄνεμος δ' ἐκ πόντου ἔνεικεν· </l>
<l n="286">αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.’ </l>
<l n="287" rend="indent(1)">ὣς ἐφάμην, ὁ δέ μ' οὐδὲν ἀμείβετο νηλέϊ θυμῷ, </l>
<l n="288">ἀλλ' ὅ γ' ἀναΐξας ἑτάροισ' ἐπὶ χεῖρας ἴαλλε, </l>
<l n="289">σὺν δὲ δύω μάρψας ὥς τε σκύλακας ποτὶ γαίῃ </l>
<l n="290">κόπτ'· ἐκ δ' ἐγκέφαλος χαμάδις ῥέε, δεῦε δὲ γαῖαν. </l>
<l n="291">τοὺς δὲ διὰ μελεϊστὶ ταμὼν ὁπλίσσατο δόρπον· </l>
<l n="292">ἤσθιε δ' ὥς τε λέων ὀρεσίτροφος, οὐδ' ἀπέλειπεν, </l>
<l n="293">ἔγκατά τε σάρκας τε καὶ ὀστέα μυελόεντα. </l>
<l n="294">ἡμεῖς δὲ κλαίοντες ἀνεσχέθομεν Διὶ χεῖρας, </l>
<l n="295">σχέτλια ἔργ' ὁρόωντες· ἀμηχανίη δ' ἔχε θυμόν. </l>
<l n="296">αὐτὰρ ἐπεὶ Κύκλωψ μεγάλην ἐμπλήσατο νηδὺν </l>
<l n="297">ἀνδρόμεα κρέ' ἔδων καὶ ἐπ' ἄκρητον γάλα πίνων, </l>
<l n="298">κεῖτ' ἔντοσθ' ἄντροιο τανυσσάμενος διὰ μήλων. </l>
<l n="299">τὸν μὲν ἐγὼ βούλευσα κατὰ μεγαλήτορα θυμὸν </l>
<l n="300">ἄσσον ἰών, ξίφος ὀξὺ ἐρυσσάμενος παρὰ μηροῦ, <pb/> </l>
<l n="301">οὐτάμεναι πρὸς στῆθος, ὅθι φρένες ἧπαρ ἔχουσι, </l>
<l n="302">χείρ' ἐπιμασσάμενος· ἕτερος δέ με θυμὸς ἔρυκεν. </l>
<l n="303">αὐτοῦ γάρ κε καὶ ἄμμες ἀπωλόμεθ' αἰπὺν ὄλεθρον· </l>
<l n="304">οὐ γάρ κεν δυνάμεσθα θυράων ὑψηλάων </l>
<l n="305">χερσὶν ἀπώσασθαι λίθον ὄβριμον, ὃν προσέθηκεν. </l>
<l n="306">ὣς τότε μὲν στενάχοντες ἐμείναμεν Ἠῶ δῖαν. </l>
<l n="307" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="308">καὶ τότε πῦρ ἀνέκαιε καὶ ἤμελγε κλυτὰ μῆλα, </l>
<l n="309">πάντα κατὰ μοῖραν, καὶ ὑπ' ἔμβρυον ἧκεν ἑκάστῃ. </l>
<l n="310">αὐτὰρ ἐπεὶ δὴ σπεῦσε πονησάμενος τὰ ἃ ἔργα, </l>
<l n="311">σὺν δ' ὅ γε δὴ αὖτε δύω μάρψας ὁπλίσσατο δεῖπνον. </l>
<l n="312">δειπνήσας δ' ἄντρου ἐξήλασε πίονα μῆλα, </l>
<l n="313">ῥηϊδίως ἀφελὼν θυρεὸν μέγαν· αὐτὰρ ἔπειτα </l>
<l n="314">ἂψ ἐπέθηχ', ὡς εἴ τε φαρέτρῃ πῶμ' ἐπιθείη. </l>
<l n="315">πολλῇ δὲ ῥοίζῳ πρὸς ὄρος τρέπε πίονα μῆλα </l>
<l n="316">Κύκλωψ· αὐτὰρ ἐγὼ λιπόμην κακὰ βυσσοδομεύων, </l>
<l n="317">εἴ πως τεισαίμην, δοίη δέ μοι εὖχος Ἀθήνη. </l>
<l n="318">ἥδε δέ μοι κατὰ θυμὸν ἀρίστη φαίνετο βουλή· </l>
<l n="319">Κύκλωπος γὰρ ἔκειτο μέγα ῥόπαλον παρὰ σηκῷ, </l>
<l n="320">χλωρὸν ἐλαΐνεον· τὸ μὲν ἔκταμεν, ὄφρα φοροίη </l>
<l n="321">αὐανθέν. τὸ μὲν ἄμμες ἐΐσκομεν εἰσορόωντες </l>
<l n="322">ὅσσον θ' ἱστὸν νηὸς ἐεικοσόροιο μελαίνης, </l>
<l n="323">φορτίδος εὐρείης, ἥ τ' ἐκπεράᾳ μέγα λαῖτμα· </l>
<l n="324">τόσσον ἔην μῆκος, τόσσον πάχος εἰσοράασθαι. </l>
<l n="325">τοῦ μὲν ὅσον τ' ὄργυιαν ἐγὼν ἀπέκοψα παραστὰς </l>
<l n="326">καὶ παρέθηχ' ἑτάροισιν, ἀποξῦναι δ' ἐκέλευσα· </l>
<l n="327">οἱ δ' ὁμαλὸν ποίησαν· ἐγὼ δ' ἐθόωσα παραστὰς <pb/> </l>
<l n="328">ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ. </l>
<l n="329">καὶ τὸ μὲν εὖ κατέθηκα κατακρύψας ὑπὸ κόπρῳ, </l>
<l n="330">ἥ ῥα κατὰ σπείους κέχυτο μεγάλ' ἤλιθα πολλή· </l>
<l n="331">αὐτὰρ τοὺς ἄλλους κλήρῳ πεπαλέσθαι ἄνωγον, </l>
<l n="332">ὅς τις τολμήσειεν ἐμοὶ σὺν μοχλὸν ἀείρας </l>
<l n="333">τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι. </l>
<l n="334">οἱ δ' ἔλαχον, τοὺς ἄν κε καὶ ἤθελον αὐτὸς ἑλέσθαι, </l>
<l n="335">τέσσαρες, αὐτὰρ ἐγὼ πέμπτος μετὰ τοῖσιν ἐλέγμην. </l>
<l n="336" rend="indent(1)">ἑσπέριος δ' ἦλθεν καλλίτριχα μῆλα νομεύων· </l>
<l n="337">αὐτίκα δ' εἰς εὐρὺ σπέος ἤλασε πίονα μῆλα, </l>
<l n="338">πάντα μάλ', οὐδέ τι λεῖπε βαθείης ἔντοθεν αὐλῆς, </l>
<l n="339">ἤ τι ὀϊσάμενος, ἢ καὶ θεὸς ὣς ἐκέλευσεν. </l>
<l n="340">αὐτὰρ ἔπειτ' ἐπέθηκε θυρεὸν μέγαν ὑψόσ' ἀείρας· </l>
<l n="341">ἑζόμενος δ' ἤμελγεν ὄϊς καὶ μηκάδας αἶγας, </l>
<l n="342">πάντα κατὰ μοῖραν, καὶ ὑπ' ἔμβρυον ἧκεν ἑκάστῃ. </l>
<l n="343">αὐτὰρ ἐπεὶ δὴ σπεῦσε πονησάμενος τὰ ἃ ἔργα, </l>
<l n="344">σὺν δ' ὅ γε δὴ αὖτε δύω μάρψας ὁπλίσσατο δόρπον. </l>
<l n="345">καὶ τότ' ἐγὼ Κύκλωπα προσηύδων ἄγχι παραστάς, </l>
<l n="346">κισσύβιον μετὰ χερσὶν ἔχων μέλανος οἴνοιο· </l>
<l n="347" rend="indent(1)">‘Κύκλωψ, τῆ, πίε οἶνον, ἐπεὶ φάγες ἀνδρόμεα κρέα, </l>
<l n="348">ὄφρ' εἰδῇς, οἷόν τι ποτὸν τόδε νηῦς ἐκεκεύθει </l>
<l n="349">ἡμετέρη· σοὶ δ' αὖ λοιβὴν φέρον, εἴ μ' ἐλεήσας </l>
<l n="350">οἴκαδε πέμψειας· σὺ δὲ μαίνεαι οὐκέτ' ἀνεκτῶς. </l>
<l n="351">σχέτλιε, πῶς κέν τίς σε καὶ ὕστερον ἄλλος ἵκοιτο </l>
<l n="352">ἀνθρώπων πολέων; ἐπεὶ οὐ κατὰ μοῖραν ἔρεξας.’ </l>
<l n="353" rend="indent(1)">ὣς ἐφάμην, ὁ δὲ δέκτο καὶ ἔκπιεν· ἥσατο δ' αἰνῶς <pb/> </l>
<l n="354">ἡδὺ ποτὸν πίνων καί μ' ᾔτεε δεύτερον αὖτις· </l>
<l n="355" rend="indent(1)">‘δός μοι ἔτι πρόφρων καί μοι τεὸν οὔνομα εἰπὲ </l>
<l n="356">αὐτίκα νῦν, ἵνα τοι δῶ ξείνιον, ᾧ κε σὺ χαίρῃς. </l>
<l n="357">καὶ γὰρ Κυκλώπεσσι φέρει ζείδωρος ἄρουρα </l>
<l n="358">οἶνον ἐριστάφυλον, καί σφιν Διὸς ὄμβρος ἀέξει· </l>
<l n="359">ἀλλὰ τόδ' ἀμβροσίης καὶ νέκταρός ἐστιν ἀπορρώξ.’ </l>
<l n="360" rend="indent(1)">ὣς ἔφατ'· αὐτάρ οἱ αὖτις ἐγὼ πόρον αἴθοπα οἶνον· </l>
<l n="361">τρὶς μὲν ἔδωκα φέρων, τρὶς δ' ἔκπιεν ἀφραδίῃσιν. </l>
<l n="362">αὐτὰρ ἐπεὶ Κύκλωπα περὶ φρένας ἤλυθεν οἶνος, </l>
<l n="363">καὶ τότε δή μιν ἔπεσσι προσηύδων μειλιχίοισι· </l>
<l n="364" rend="indent(1)">‘Κύκλωψ, εἰρωτᾷς μ' ὄνομα κλυτόν; αὐτὰρ ἐγώ τοι </l>
<l n="365">ἐξερέω· σὺ δέ μοι δὸς ξείνιον, ὥς περ ὑπέστης. </l>
<l n="366">Οὖτις ἐμοί γ' ὄνομα· Οὖτιν δέ με κικλήσκουσι </l>
<l n="367">μήτηρ ἠδὲ πατὴρ ἠδ' ἄλλοι πάντες ἑταῖροι.’ </l>
<l n="368" rend="indent(1)">ὣς ἐφάμην, ὁ δέ μ' αὐτίκ' ἀμείβετο νηλέϊ θυμῷ· </l>
<l n="369">’Οὖτιν ἐγὼ πύματον ἔδομαι μετὰ οἷσ' ἑτάροισι, </l>
<l n="370">τοὺς δ' ἄλλους πρόσθεν· τὸ δέ τοι ξεινήϊον ἔσται.’ </l>
<l n="371" rend="indent(1)">ἦ, καὶ ἀνακλινθεὶς πέσεν ὕπτιος, αὐτὰρ ἔπειτα </l>
<l n="372">κεῖτ' ἀποδοχμώσας παχὺν αὐχένα, κὰδ δέ μιν ὕπνος </l>
<l n="373">ᾕρει πανδαμάτωρ· φάρυγος δ' ἐξέσσυτο οἶνος </l>
<l n="374">ψωμοί τ' ἀνδρόμεοι· ὁ δ' ἐρεύγετο οἰνοβαρείων. </l>
<l n="375">καὶ τότ' ἐγὼ τὸν μοχλὸν ὑπὸ σποδοῦ ἤλασα πολλῆς, </l>
<l n="376">εἷος θερμαίνοιτο· ἔπεσσι δὲ πάντας ἑταίρους </l>
<l n="377">θάρσυνον, μή τίς μοι ὑποδδείσας ἀναδύη. </l>
<l n="378">ἀλλ' ὅτε δὴ τάχ' ὁ μοχλὸς ἐλάϊνος ἐν πυρὶ μέλλεν </l>
<l n="379">ἅψασθαι, χλωρός περ ἐών, διεφαίνετο δ' αἰνῶς, </l>
<l n="380">καὶ τότ' ἐγὼν ἄσσον φέρον ἐκ πυρός, ἀμφὶ δ' ἑταῖροι </l>
<l n="381">ἵσταντ'· αὐτὰρ θάρσος ἐνέπνευσεν μέγα δαίμων. <pb/> </l>
<l n="382">οἱ μὲν μοχλὸν ἑλόντες ἐλάϊνον, ὀξὺν ἐπ' ἄκρῳ, </l>
<l n="383">ὀφθαλμῷ ἐνέρεισαν· ἐγὼ δ' ἐφύπερθεν ἐρεισθεὶς </l>
<l n="384">δίνεον, ὡς ὅτε τις τρυπᾷ δόρυ νήϊον ἀνὴρ </l>
<l n="385">τρυπάνῳ, οἱ δέ τ' ἔνερθεν ὑποσσείουσιν ἱμάντι </l>
<l n="386">ἁψάμενοι ἑκάτερθε, τὸ δὲ τρέχει ἐμμενὲς αἰεί· </l>
<l n="387">ὣς τοῦ ἐν ὀφθαλμῷ πυριήκεα μοχλὸν ἑλόντες </l>
<l n="388">δινέομεν, τὸν δ' αἷμα περίρρεε θερμὸν ἐόντα. </l>
<l n="389">πάντα δέ οἱ βλέφαρ' ἀμφὶ καὶ ὀφρύας εὗσεν ἀϋτμὴ </l>
<l n="390">γλήνης καιομένης· σφαραγεῦντο δέ οἱ πυρὶ ῥίζαι. </l>
<l n="391">ὡς δ' ὅτ' ἀνὴρ χαλκεὺς πέλεκυν μέγαν ἠὲ σκέπαρνον </l>
<l n="392">εἰν ὕδατι ψυχρῷ βάπτῃ μεγάλα ἰάχοντα </l>
<l n="393">φαρμάσσων· τὸ γὰρ αὖτε σιδήρου γε κράτος ἐστίν· </l>
<l n="394">ὣς τοῦ σίζ' ὀφθαλμὸς ἐλαϊνέῳ περὶ μοχλῷ. </l>
<l n="395">σμερδαλέον δὲ μέγ' ᾤμωξεν, περὶ δ' ἴαχε πέτρη, </l>
<l n="396">ἡμεῖς δὲ δείσαντες ἀπεσσύμεθ'. αὐτὰρ ὁ μοχλὸν </l>
<l n="397">ἐξέρυσ' ὀφθαλμοῖο πεφυρμένον αἵματι πολλῷ. </l>
<l n="398">τὸν μὲν ἔπειτ' ἔρριψεν ἀπὸ ἕο χερσὶν ἀλύων, </l>
<l n="399">αὐτὰρ ὁ Κύκλωπας μεγάλ' ἤπυεν, οἵ ῥά μιν ἀμφὶς </l>
<l n="400">ᾤκεον ἐν σπήεσσι δι' ἄκριας ἠνεμοέσσας. </l>
<l n="401">οἱ δὲ βοῆς ἀΐοντες ἐφοίτων ἄλλοθεν ἄλλος, </l>
<l n="402">ἱστάμενοι δ' εἴροντο περὶ σπέος, ὅττι ἑ κήδοι· </l>
<l n="403" rend="indent(1)">‘τίπτε τόσον, Πολύφημ', ἀρημένος ὧδ' ἐβόησας </l>
<l n="404">νύκτα δι' ἀμβροσίην καὶ ἀΰπνους ἄμμε τίθησθα; </l>
<l n="405">ἦ μή τίς σευ μῆλα βροτῶν ἀέκοντος ἐλαύνει; </l>
<l n="406">ἦ μή τίς σ' αὐτὸν κτείνει δόλῳ ἠὲ βίηφι;’ <pb/> </l>
<l n="407" rend="indent(1)">τοὺς δ' αὖτ' ἐξ ἄντρου προσέφη κρατερὸς Πολύφημος· </l>
<l n="408">’ὦ φίλοι, Οὖτίς με κτείνει δόλῳ οὐδὲ βίηφιν.’ </l>
<l n="409" rend="indent(1)">οἱ δ' ἀπαμειβόμενοι ἔπεα πτερόεντ' ἀγόρευον· </l>
<l n="410">’εἰ μὲν δὴ μή τίς σε βιάζεται οἶον ἐόντα, </l>
<l n="411">νοῦσόν γ' οὔ πως ἔστι Διὸς μεγάλου ἀλέασθαι, </l>
<l n="412">ἀλλὰ σύ γ' εὔχεο πατρὶ Ποσειδάωνι ἄνακτι.’ </l>
<l n="413" rend="indent(1)">ὣς ἄρ' ἔφαν ἀπιόντες, ἐμὸν δ' ἐγέλασσε φίλον κῆρ, </l>
<l n="414">ὡς ὄνομ' ἐξαπάτησεν ἐμὸν καὶ μῆτις ἀμύμων. </l>
<l n="415">Κύκλωψ δὲ στενάχων τε καὶ ὠδίνων ὀδύνῃσι, </l>
<l n="416">χερσὶ ψηλαφόων, ἀπὸ μὲν λίθον εἷλε θυράων, </l>
<l n="417">αὐτὸς δ' εἰνὶ θύρῃσι καθέζετο χεῖρε πετάσσας, </l>
<l n="418">εἴ τινά που μετ' ὄεσσι λάβοι στείχοντα θύραζε· </l>
<l n="419">οὕτω γάρ πού μ' ἤλπετ' ἐνὶ φρεσὶ νήπιον εἶναι. </l>
<l n="420">αὐτὰρ ἐγὼ βούλευον, ὅπως ὄχ' ἄριστα γένοιτο, </l>
<l n="421">εἴ τιν' ἑταίροισιν θανάτου λύσιν ἠδ' ἐμοὶ αὐτῷ </l>
<l n="422">εὑροίμην· πάντας δὲ δόλους καὶ μῆτιν ὕφαινον, </l>
<l n="423">ὥς τε περὶ ψυχῆς· μέγα γὰρ κακὸν ἐγγύθεν ἦεν. </l>
<l n="424">ἥδε δέ μοι κατὰ θυμὸν ἀρίστη φαίνετο βουλή· </l>
<l n="425">ἄρσενες οἴιες ἦσαν ἐϋτρεφέες δασύμαλλοι, </l>
<l n="426">καλοί τε μεγάλοι τε, ἰοδνεφὲς εἶρος ἔχοντες· </l>
<l n="427">τοὺς ἀκέων συνέεργον ἐϋστρεφέεσσι λύγοισι, </l>
<l n="428">τῇσ' ἔπι Κύκλωψ εὗδε πέλωρ, ἀθεμίστια εἰδώς, </l>
<l n="429">σύντρεις αἰνύμενος· ὁ μὲν ἐν μέσῳ ἄνδρα φέρεσκε, </l>
<l n="430">τὼ δ' ἑτέρω ἑκάτερθεν ἴτην σώοντες ἑταίρους. </l>
<l n="431">τρεῖς δὲ ἕκαστον φῶτ' ὄϊες φέρον· αὐτὰρ ἐγώ γε, — </l>
<l n="432">ἀρνειὸς γὰρ ἔην μήλων ὄχ' ἄριστος ἁπάντων, — </l>
<l n="433">τοῦ κατὰ νῶτα λαβών, λασίην ὑπὸ γαστέρ' ἐλυσθεὶς <pb/> </l>
<l n="434">κείμην· αὐτὰρ χερσὶν ἀώτου θεσπεσίοιο </l>
<l n="435">νωλεμέως στρεφθεὶς ἐχόμην τετληότι θυμῷ. </l>
<l n="436">ὣς τότε μὲν στενάχοντες ἐμείναμεν Ἠῶ δῖαν. </l>
<l n="437" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="438">καὶ τότ' ἔπειτα νομόνδ' ἐξέσσυτο ἄρσενα μῆλα, </l>
<l n="439">θήλειαι δὲ μέμηκον ἀνήμελκτοι περὶ σηκούς· </l>
<l n="440">οὔθατα γὰρ σφαραγεῦντο. ἄναξ δ' ὀδύνῃσι κακῇσι </l>
<l n="441">τειρόμενος πάντων ὀΐων ἐπεμαίετο νῶτα </l>
<l n="442">ὀρθῶν ἑσταότων· τὸ δὲ νήπιος οὐκ ἐνόησεν, </l>
<l n="443">ὥς οἱ ὑπ' εἰροπόκων ὀΐων στέρνοισι δέδεντο. </l>
<l n="444">ὕστατος ἀρνειὸς μήλων ἔστειχε θύραζε, </l>
<l n="445">λάχνῳ στεινόμενος καὶ ἐμοὶ πυκινὰ φρονέοντι. </l>
<l n="446">τὸν δ' ἐπιμασσάμενος προσέφη κρατερὸς Πολύφημος· </l>
<l n="447" rend="indent(1)">‘κριὲ πέπον, τί μοι ὧδε διὰ σπέος ἔσσυο μήλων </l>
<l n="448">ὕστατος; οὔ τι πάρος γε λελειμμένος ἔρχεαι οἰῶν, </l>
<l n="449">ἀλλὰ πολὺ πρῶτος νέμεαι τέρεν' ἄνθεα ποίης </l>
<l n="450">μακρὰ βιβάς, πρῶτος δὲ ῥοὰς ποταμῶν ἀφικάνεις, </l>
<l n="451">πρῶτος δὲ σταθμόνδε λιλαίεαι ἀπονέεσθαι </l>
<l n="452">ἑσπέριος, νῦν αὖτε πανύστατος. ἦ σύ γ' ἄνακτος </l>
<l n="453">ὀφθαλμὸν ποθέεις; τὸν ἀνὴρ κακὸς ἐξαλάωσε </l>
<l n="454">σὺν λυγροῖσ' ἑτάροισι, δαμασσάμενος φρένας οἴνῳ, </l>
<l n="455">Οὖτις, ὃν οὔ πώ φημι πεφυγμένον ἔμμεν ὄλεθρον. </l>
<l n="456">εἰ δὴ ὁμοφρονέοις ποτιφωνήεις τε γένοιο </l>
<l n="457">εἰπεῖν, ὅππῃ κεῖνος ἐμὸν μένος ἠλασκάζει· </l>
<l n="458">τῶ κέ οἱ ἐγκέφαλός γε διὰ σπέος ἄλλυδις ἄλλῃ </l>
<l n="459">θεινομένου ῥαίοιτο πρὸς οὔδεϊ, κὰδ δέ τ' ἐμὸν κῆρ <pb/> </l>
<l n="460">λωφήσειε κακῶν, τά μοι οὐτιδανὸς πόρεν Οὖτις.’ </l>
<l n="461" rend="indent(1)">ὣς εἰπὼν τὸν κριὸν ἀπὸ ἕο πέμπε θύραζε. </l>
<l n="462">ἐλθόντες δ' ἠβαιὸν ἀπὸ σπείους τε καὶ αὐλῆς </l>
<l n="463">πρῶτος ὑπ' ἀρνειοῦ λυόμην, ὑπέλυσα δ' ἑταίρους. </l>
<l n="464">καρπαλίμως δὲ τὰ μῆλα ταναύποδα, πίονα δημῷ, </l>
<l n="465">πολλὰ περιτροπέοντες ἐλαύνομεν, ὄφρ' ἐπὶ νῆα </l>
<l n="466">ἱκόμεθ'· ἀσπάσιοι δὲ φίλοισ' ἑτάροισι φάνημεν, </l>
<l n="467">οἳ φύγομεν θάνατον· τοὺς δὲ στενάχοντο γοῶντες. </l>
<l n="468">ἀλλ' ἐγὼ οὐκ εἴων, ἀνὰ δ' ὀφρύσι νεῦον ἑκάστῳ, </l>
<l n="469">κλαίειν· ἀλλ' ἐκέλευσα θοῶς καλλίτριχα μῆλα </l>
<l n="470">πόλλ' ἐν νηῒ βαλόντας ἐπιπλεῖν ἁλμυρὸν ὕδωρ. </l>
<l n="471">οἱ δ' αἶψ' εἴσβαινον καὶ ἐπὶ κληῖσι καθῖζον· </l>
<l n="472">ἑξῆς δ' ἑζόμενοι πολιὴν ἅλα τύπτον ἐρετμοῖς. </l>
<l n="473">ἀλλ' ὅτε τόσσον ἀπῆν, ὅσσον τε γέγωνε βοήσας, </l>
<l n="474">καὶ τότ' ἐγὼ Κύκλωπα προσηύδων κερτομίοισι· </l>
<l n="475" rend="indent(1)">‘Κύκλωψ, οὐκ ἄρ' ἔμελλες ἀνάλκιδος ἀνδρὸς ἑταίρους </l>
<l n="476">ἔδμεναι ἐν σπῆϊ γλαφυρῷ κρατερῆφι βίηφι. </l>
<l n="477">καὶ λίην σέ γ' ἔμελλε κιχήσεσθαι κακὰ ἔργα, </l>
<l n="478">σχέτλι', ἐπεὶ ξείνους οὐχ ἅζεο σῷ ἐνὶ οἴκῳ </l>
<l n="479">ἐσθέμεναι· τῶ σε Ζεὺς τείσατο καὶ θεοὶ ἄλλοι.’ </l>
<l n="480" rend="indent(1)">ὣς ἐφάμην, ὁ δ' ἔπειτα χολώσατο κηρόθι μᾶλλον· </l>
<l n="481">ἧκε δ' ἀπορρήξας κορυφὴν ὄρεος μεγάλοιο, </l>
<l n="482">κὰδ δ' ἔβαλε προπάροιθε νεὸς κυανοπρῴροιο </l>
<l n="483">[τυτθόν, ἐδεύησεν δ' οἰήϊον ἄκρον ἱκέσθαι.] </l>
<l n="484">ἐκλύσθη δὲ θάλασσα κατερχομένης ὑπὸ πέτρης· </l>
<l n="485">τὴν δ' ἂψ ἤπειρόνδε παλιρρόθιον φέρε κῦμα, </l>
<l n="486">πλημυρὶς ἐκ πόντοιο, θέμωσε δὲ χέρσον ἱκέσθαι. <pb/> </l>
<l n="487">αὐτὰρ ἐγὼ χείρεσσι λαβὼν περιμήκεα κοντὸν </l>
<l n="488">ὦσα παρέξ· ἑτάροισι δ' ἐποτρύνας ἐκέλευσα </l>
<l n="489">[ἐμβαλέειν κώπῃσ', ἵν' ὑπὲκ κακότητα φύγοιμεν,] </l>
<l n="490">κρατὶ καταννεύων· οἱ δὲ προπεσόντες ἔρεσσον. </l>
<l n="491">ἀλλ' ὅτε δὴ δὶς τόσσον ἅλα πρήσσοντες ἀπῆμεν, </l>
<l n="492">καὶ τότε δὴ Κύκλωπα προσηύδων· ἀμφὶ δ' ἑταῖροι </l>
<l n="493">μειλιχίοισ' ἐπέεσσιν ἐρήτυον ἄλλοθεν ἄλλος· </l>
<l n="494" rend="indent(1)">‘σχέτλιε, τίπτ' ἐθέλεις ἐρεθιζέμεν ἄγριον ἄνδρα; </l>
<l n="495">ὃς καὶ νῦν πόντονδε βαλὼν βέλος ἤγαγε νῆα </l>
<l n="496">αὖτις ἐς ἤπειρον, καὶ δὴ φάμεν αὐτόθ' ὀλέσθαι. </l>
<l n="497">εἰ δὲ φθεγξαμένου τευ ἢ αὐδήσαντος ἄκουσε, </l>
<l n="498">σύν κεν ἄραξ' ἡμέων κεφαλὰς καὶ νήϊα δοῦρα </l>
<l n="499">μαρμάρῳ ὀκριόεντι βαλών· τόσσον γὰρ ἵησιν.’ </l>
<l n="500" rend="indent(1)">ὣς φάσαν, ἀλλ' οὐ πεῖθον ἐμὸν μεγαλήτορα θυμόν, </l>
<l n="501">ἀλλά μιν ἄψορρον προσέφην κεκοτηότι θυμῷ· </l>
<l n="502" rend="indent(1)">‘Κύκλωψ, αἴ κέν τίς σε καταθνητῶν ἀνθρώπων </l>
<l n="503">ὀφθαλμοῦ εἴρηται ἀεικελίην ἀλαωτύν, </l>
<l n="504">φάσθαι Ὀδυσσῆα πτολιπόρθιον ἐξαλαῶσαι, </l>
<l n="505">υἱὸν Λαέρτεω, Ἰθάκῃ ἔνι οἰκί' ἔχοντα.’ </l>
<l n="506" rend="indent(1)">ὣς ἐφάμην, ὁ δέ μ' οἰμώξας ἠμείβετο μύθῳ· </l>
<l n="507">’ὢ πόποι, ἦ μάλα δή με παλαίφατα θέσφαθ' ἱκάνει. </l>
<l n="508">ἔσκε τις ἐνθάδε μάντις ἀνὴρ ἠΰς τε μέγας τε, </l>
<l n="509">Τήλεμος Εὐρυμίδης, ὃς μαντοσύνῃ ἐκέκαστο </l>
<l n="510">καὶ μαντευόμενος κατεγήρα Κυκλώπεσσιν· </l>
<l n="511">ὅς μοι ἔφη τάδε πάντα τελευτήσεσθαι ὀπίσσω, </l>
<l n="512">χειρῶν ἐξ Ὀδυσῆος ἁμαρτήσεσθαι ὀπωπῆς. </l>
<l n="513">ἀλλ' αἰεί τινα φῶτα μέγαν καὶ καλὸν ἐδέγμην </l>
<l n="514">ἐνθάδ' ἐλεύσεσθαι, μεγάλην ἐπιειμένον ἀλκήν· </l>
<l n="515">νῦν δέ μ' ἐὼν ὀλίγος τε καὶ οὐτιδανὸς καὶ ἄκικυς <pb/> </l>
<l n="516">ὀφθαλμοῦ ἀλάωσεν, ἐπεί μ' ἐδαμάσσατο οἴνῳ. </l>
<l n="517">ἀλλ' ἄγε δεῦρ', Ὀδυσεῦ, ἵνα τοι πὰρ ξείνια θείω, </l>
<l n="518">πομπήν τ' ὀτρύνω δόμεναι κλυτὸν ἐννοσίγαιον· </l>
<l n="519">τοῦ γὰρ ἐγὼ πάϊς εἰμί, πατὴρ δ' ἐμὸς εὔχεται εἶναι. </l>
<l n="520">αὐτὸς δ', αἴ κ' ἐθέλῃσ', ἰήσεται, οὐδέ τις ἄλλος </l>
<l n="521">οὔτε θεῶν μακάρων οὔτε θνητῶν ἀνθρώπων.’ </l>
<l n="522" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="523">’αἲ γὰρ δὴ ψυχῆς τε καὶ αἰῶνός σε δυναίμην </l>
<l n="524">εὖνιν ποιήσας πέμψαι δόμον Ἄϊδος εἴσω, </l>
<l n="525">ὡς οὐκ ὀφθαλμόν γ' ἰήσεται οὐδ' ἐνοσίχθων.’ </l>
<l n="526" rend="indent(1)">ὣς ἐφάμην, ὁ δ' ἔπειτα Ποσειδάωνι ἄνακτι </l>
<l n="527">εὔχετο, χεῖρ' ὀρέγων εἰς οὐρανὸν ἀστερόεντα· </l>
<l n="528" rend="indent(1)">‘κλῦθι, Ποσείδαον γαιήοχε κυανοχαῖτα· </l>
<l n="529">εἰ ἐτεόν γε σός εἰμι, πατὴρ δ' ἐμὸς εὔχεαι εἶναι, </l>
<l n="530">δὸς μὴ Ὀδυσσῆα πτολιπόρθιον οἴκαδ' ἱκέσθαι, </l>
<l n="531">[υἱὸν Λαέρτεω, Ἰθάκῃ ἔνι οἰκί' ἔχοντα.] </l>
<l n="532">ἀλλ' εἴ οἱ μοῖρ' ἐστὶ φίλους τ' ἰδέειν καὶ ἱκέσθαι </l>
<l n="533">οἶκον ἐϋκτίμενον καὶ ἑὴν ἐς πατρίδα γαῖαν, </l>
<l n="534">ὀψὲ κακῶς ἔλθοι, ὀλέσας ἄπο πάντας ἑταίρους, </l>
<l n="535">νηὸς ἐπ' ἀλλοτρίης, εὕροι δ' ἐν πήματα οἴκῳ.’ </l>
<l n="536" rend="indent(1)">ὣς ἔφατ' εὐχόμενος, τοῦ δ' ἔκλυε κυανοχαίτης. </l>
<l n="537">αὐτὰρ ὅ γ' ἐξαῦτις πολὺ μείζονα λᾶαν ἀείρας </l>
<l n="538">ἧκ' ἐπιδινήσας, ἐπέρεισε δὲ ἶν' ἀπέλεθρον· </l>
<l n="539">κὰδ δ' ἔβαλεν μετόπισθε νεὸς κυανοπρῴροιο </l>
<l n="540">τυτθόν, ἐδεύησεν δ' οἰήϊον ἄκρον ἱκέσθαι. <pb/> </l>
<l n="541">ἐκλύσθη δὲ θάλασσα κατερχομένης ὑπὸ πέτρης· </l>
<l n="542">τὴν δὲ πρόσω φέρε κῦμα, θέμωσε δὲ χέρσον ἱκέσθαι. </l>
<l n="543" rend="indent(1)">ἀλλ' ὅτε δὴ τὴν νῆσον ἀφικόμεθ', ἔνθα περ ἄλλαι </l>
<l n="544">νῆες ἐΰσσελμοι μένον ἁθρόαι, ἀμφὶ δ' ἑταῖροι </l>
<l n="545">εἵατ' ὀδυρόμενοι, ἡμέας ποτιδέγμενοι αἰεί, </l>
<l n="546">νῆα μὲν ἔνθ' ἐλθόντες ἐκέλσαμεν ἐν ψαμάθοισιν, </l>
<l n="547">[ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.] </l>
<l n="548">μῆλα δὲ Κύκλωπος γλαφυρῆς ἐκ νηὸς ἑλόντες </l>
<l n="549">δασσάμεθ', ὡς μή τίς μοι ἀτεμβόμενος κίοι ἴσης. </l>
<l n="550">ἀρνειὸν δ' ἐμοὶ οἴῳ ἐϋκνήμιδες ἑταῖροι </l>
<l n="551">μήλων δαιομένων δόσαν ἔξοχα· τὸν δ' ἐπὶ θινὶ </l>
<l n="552">Ζηνὶ κελαινεφέϊ Κρονίδῃ, ὃς πᾶσιν ἀνάσσει, </l>
<l n="553">ῥέξας μηρί' ἔκαιον· ὁ δ' οὐκ ἐμπάζετο ἱρῶν, </l>
<l n="554">ἀλλ' ὅ γε μερμήριζεν, ὅπως ἀπολοίατο πᾶσαι </l>
<l n="555">νῆες ἐΰσσελμοι καὶ ἐμοὶ ἐρίηρες ἑταῖροι. </l>
<l n="556" rend="indent(1)">ὣς τότε μὲν πρόπαν ἦμαρ ἐς ἠέλιον καταδύντα </l>
<l n="557">ἥμεθα δαινύμενοι κρέα τ' ἄσπετα καὶ μέθυ ἡδύ· </l>
<l n="558">ἦμος δ' ἠέλιος κατέδυ καὶ ἐπὶ κνέφας ἦλθε, </l>
<l n="559">δὴ τότε κοιμήθημεν ἐπὶ ῥηγμῖνι θαλάσσης. </l>
<l n="560">ἦμος δ' ἠριγένεια φάνη ῥοδοδάκτυλος Ἠώς, </l>
<l n="561">δὴ τότ' ἐγὼν ἑτάροισιν ἐποτρύνας ἐκέλευσα </l>
<l n="562">αὐτούς τ' ἀμβαίνειν ἀνά τε πρυμνήσια λῦσαι. </l>
<l n="563">οἱ δ' αἶψ' εἴσβαινον καὶ ἐπὶ κληῖσι καθῖζον, </l>
<l n="564">ἑξῆς δ' ἑζόμενοι πολιὴν ἅλα τύπτον ἐρετμοῖς. </l>
<l n="565" rend="indent(1)">ἔνθεν δὲ προτέρω πλέομεν ἀκαχήμενοι ἦτορ, </l>
<l n="566">ἄσμενοι ἐκ θανάτοιο, φίλους ὀλέσαντες ἑταίρους. <pb/> </l>
</div>
<div type="Book" n="10">
<l n="t"><label type="head">ΟΔΥΣΣΕΙΑΣ Κ</label> </l>
<l n="1">Αἰολίην δ' ἐς νῆσον ἀφικόμεθ'· ἔνθα δ' ἔναιεν </l>
<l n="2">Αἴολος Ἱπποτάδης, φίλος ἀθανάτοισι θεοῖσι, </l>
<l n="3">πλωτῇ ἐνὶ νήσῳ· πᾶσαν δέ τέ μιν πέρι τεῖχος </l>
<l n="4">χάλκεον ἄρρηκτον, λισσὴ δ' ἀναδέδρομε πέτρη. </l>
<l n="5">τοῦ καὶ δώδεκα παῖδες ἐνὶ μεγάροις γεγάασιν, </l>
<l n="6">ἓξ μὲν θυγατέρες, ἓξ δ' υἱέες ἡβώοντες. </l>
<l n="7">ἔνθ' ὅ γε θυγατέρας πόρεν υἱάσιν εἶναι ἀκοίτις. </l>
<l n="8">οἱ δ' αἰεὶ παρὰ πατρὶ φίλῳ καὶ μητέρι κεδνῇ </l>
<l n="9">δαίνυνται· παρὰ δέ σφιν ὀνείατα μυρία κεῖται, </l>
<l n="10">κνισῆεν δέ τε δῶμα περιστεναχίζεται αὐλῇ, </l>
<l n="11">ἤματα· νύκτας δ' αὖτε παρ' αἰδοίῃσ' ἀλόχοισιν </l>
<l n="12">εὕδουσ' ἔν τε τάπησι καὶ ἐν τρητοῖσι λέχεσσι. </l>
<l n="13">καὶ μὲν τῶν ἱκόμεσθα πόλιν καὶ δώματα καλά. </l>
<l n="14">μῆνα δὲ πάντα φίλει με καὶ ἐξερέεινεν ἕκαστα, </l>
<l n="15">Ἴλιον Ἀργείων τε νέας καὶ νόστον Ἀχαιῶν· </l>
<l n="16">καὶ μὲν ἐγὼ τῷ πάντα κατὰ μοῖραν κατέλεξα. </l>
<l n="17">ἀλλ' ὅτε δὴ καὶ ἐγὼν ὁδὸν ᾔτεον ἠδ' ἐκέλευον </l>
<l n="18">πεμπέμεν, οὐδέ τι κεῖνος ἀνήνατο, τεῦχε δὲ πομπήν. </l>
<l n="19">δῶκε δέ μ' ἐκδείρας ἀσκὸν βοὸς ἐννεώροιο, </l>
<l n="20">ἔνθα δὲ βυκτάων ἀνέμων κατέδησε κέλευθα· </l>
<l n="21">κεῖνον γὰρ ταμίην ἀνέμων ποίησε Κρονίων, <pb/> </l>
<l n="22">ἠμὲν παυέμεναι ἠδ' ὀρνύμεν, ὅν κ' ἐθέλῃσι. </l>
<l n="23">νηῒ δ' ἐνὶ γλαφυρῇ κατέδει μέρμιθι φαεινῇ </l>
<l n="24">ἀργυρέῃ, ἵνα μή τι παραπνεύσει' ὀλίγον περ· </l>
<l n="25">αὐτὰρ ἐμοὶ πνοιὴν ζεφύρου προέηκεν ἀῆναι, </l>
<l n="26">ὄφρα φέροι νῆάς τε καὶ αὐτούς· οὐδ' ἄρ' ἔμελλεν </l>
<l n="27">ἐκτελέειν· αὐτῶν γὰρ ἀπωλόμεθ' ἀφραδίῃσιν. </l>
<l n="28" rend="indent(1)">ἐννῆμαρ μὲν ὁμῶς πλέομεν νύκτας τε καὶ ἦμαρ, </l>
<l n="29">τῇ δεκάτῃ δ' ἤδη ἀνεφαίνετο πατρὶς ἄρουρα, </l>
<l n="30">καὶ δὴ πυρπολέοντας ἐλεύσσομεν ἐγγὺς ἐόντας. </l>
<l n="31">ἔνθ' ἐμὲ μὲν γλυκὺς ὕπνος ἐπέλλαβε κεκμηῶτα· </l>
<l n="32">αἰεὶ γὰρ πόδα νηὸς ἐνώμων, οὐδέ τῳ ἄλλῳ </l>
<l n="33">δῶχ' ἑτάρων, ἵνα θᾶσσον ἱκοίμεθα πατρίδα γαῖαν· </l>
<l n="34">οἱ δ' ἕταροι ἐπέεσσι πρὸς ἀλλήλους ἀγόρευον </l>
<l n="35">καί μ' ἔφασαν χρυσόν τε καὶ ἄργυρον οἴκαδ' ἄγεσθαι, </l>
<l n="36">δῶρα παρ' Αἰόλοο μεγαλήτορος Ἱπποτάδαο. </l>
<l n="37">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="38" rend="indent(1)">‘ὢ πόποι, ὡς ὅδε πᾶσι φίλος καὶ τίμιός ἐστιν </l>
<l n="39">ἀνθρώποισ', ὅτεών κε πόλιν καὶ γαῖαν ἵκηται. </l>
<l n="40">πολλὰ μὲν ἐκ Τροίης ἄγεται κειμήλια καλὰ </l>
<l n="41">ληΐδος· ἡμεῖς δ' αὖτε ὁμὴν ὁδὸν ἐκτελέσαντες </l>
<l n="42">οἴκαδε νισόμεθα κενεὰς σὺν χεῖρας ἔχοντες. </l>
<l n="43">καὶ νῦν οἱ τά γε δῶκε χαριζόμενος φιλότητι </l>
<l n="44">Αἴολος. ἀλλ' ἄγε θᾶσσον ἰδώμεθα, ὅττι τάδ' ἐστίν, </l>
<l n="45">ὅσσος τις χρυσός τε καὶ ἄργυρος ἀσκῷ ἔνεστιν.’ </l>
<l n="46" rend="indent(1)">ὣς ἔφασαν, βουλὴ δὲ κακὴ νίκησεν ἑταίρων· </l>
<l n="47">ἀσκὸν μὲν λῦσαν, ἄνεμοι δ' ἐκ πάντες ὄρουσαν, <pb/> </l>
<l n="48">τοὺς δ' αἶψ' ἁρπάξασα φέρεν πόντονδε θύελλα </l>
<l n="49">κλαίοντας, γαίης ἄπο πατρίδος. αὐτὰρ ἐγώ γε </l>
<l n="50">ἐγρόμενος κατὰ θυμὸν ἀμύμονα μερμήριξα, </l>
<l n="51">ἠὲ πεσὼν ἐκ νηὸς ἀποφθίμην ἐνὶ πόντῳ, </l>
<l n="52">ἦ ἀκέων τλαίην καὶ ἔτι ζωοῖσι μετείην. </l>
<l n="53">ἀλλ' ἔτλην καὶ ἔμεινα, καλυψάμενος δ' ἐνὶ νηῒ </l>
<l n="54">κείμην· αἱ δ' ἐφέροντο κακῇ ἀνέμοιο θυέλλῃ </l>
<l n="55">αὖτις ἐπ' Αἰολίην νῆσον, στενάχοντο δ' ἑταῖροι. </l>
<l n="56" rend="indent(1)">ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ· </l>
<l n="57">αἶψα δὲ δεῖπνον ἕλοντο θοῇς παρὰ νηυσὶν ἑταῖροι. </l>
<l n="58">αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος, </l>
<l n="59">δὴ τότ' ἐγὼ κήρυκά τ' ὀπασσάμενος καὶ ἑταῖρον, </l>
<l n="60">βῆν εἰς Αἰόλοο κλυτὰ δώματα· τὸν δ' ἐκίχανον </l>
<l n="61">δαινύμενον παρὰ ᾗ τ' ἀλόχῳ καὶ οἷσι τέκεσσιν. </l>
<l n="62">ἐλθόντες δ' ἐς δῶμα παρὰ σταθμοῖσιν ἐπ' οὐδοῦ </l>
<l n="63">ἑζόμεθ'· οἱ δ' ἀνὰ θυμὸν ἐθάμβεον ἔκ τ' ἐρέοντο· </l>
<l n="64" rend="indent(1)">‘πῶς ἦλθες, Ὀδυσεῦ; τίς τοι κακὸς ἔχραε δαίμων; </l>
<l n="65">ἦ μέν σ' ἐνδυκέως ἀπεπέμπομεν, ὄφρα ἵκοιο </l>
<l n="66">πατρίδα σὴν καὶ δῶμα, καὶ εἴ πού τοι φίλον ἐστίν.’ </l>
<l n="67" rend="indent(1)">ὣς φάσαν· αὐτὰρ ἐγὼ μετεφώνεον ἀχνύμενος κῆρ· </l>
<l n="68">’ἄασάν μ' ἕταροί τε κακοὶ πρὸς τοῖσί τε ὕπνος </l>
<l n="69">σχέτλιος. ἀλλ' ἀκέσασθε, φίλοι· δύναμις γὰρ ἐν ὑμῖν.’ </l>
<l n="70" rend="indent(1)">ὣς ἐφάμην μαλακοῖσι καθαπτόμενος ἐπέεσσιν· </l>
<l n="71">οἱ δ' ἄνεω ἐγένοντο· πατὴρ δ' ἠμείβετο μύθῳ· </l>
<l n="72" rend="indent(1)">‘ἔρρ' ἐκ νήσου θᾶσσον, ἐλέγχιστε ζωόντων· </l>
<l n="73">οὐ γάρ μοι θέμις ἐστὶ κομιζέμεν οὐδ' ἀποπέμπειν </l>
<l n="74">ἄνδρα τόν, ὅς τε θεοῖσιν ἀπέχθηται μακάρεσσιν. <pb/> </l>
<l n="75">[ἔρρ', ἐπεὶ ἀθανάτοισιν ἀπεχθόμενος τόδ' ἱκάνεις.’] </l>
<l n="76" rend="indent(1)">ὣς εἰπὼν ἀπέπεμπε δόμων βαρέα στενάχοντα. </l>
<l n="77">ἔνθεν δὲ προτέρω πλέομεν ἀκαχήμενοι ἦτορ· </l>
<l n="78">τείρετο δ' ἀνδρῶν θυμὸς ὑπ' εἰρεσίης ἀλεγεινῆς </l>
<l n="79">ἡμετέρῃ ματίῃ, ἐπεὶ οὐκέτι φαίνετο πομπή. </l>
<l n="80" rend="indent(1)">ἑξῆμαρ μὲν ὁμῶς πλέομεν νύκτας τε καὶ ἦμαρ· </l>
<l n="81">ἑβδομάτῃ δ' ἱκόμεσθα Λάμου αἰπὺ πτολίεθρον, </l>
<l n="82">Τηλέπυλον Λαιστρυγονίην, ὅθι ποιμένα ποιμὴν </l>
<l n="83">ἠπύει εἰσελάων, ὁ δέ τ' ἐξελάων ὑπακούει. </l>
<l n="84">ἔνθα κ' ἄϋπνος ἀνὴρ δοιοὺς ἐξήρατο μισθούς, </l>
<l n="85">τὸν μὲν βουκολέων, τὸν δ' ἄργυφα μῆλα νομεύων· </l>
<l n="86">ἐγγὺς γὰρ νυκτός τε καὶ ἤματός εἰσι κέλευθοι. </l>
<l n="87">ἔνθ' ἐπεὶ ἐς λιμένα κλυτὸν ἤλθομεν, ὃν πέρι πέτρη </l>
<l n="88">ἠλίβατος τετύχηκε διαμπερὲς ἀμφοτέρωθεν, </l>
<l n="89">ἀκταὶ δὲ προβλῆτες ἐναντίαι ἀλλήλῃσιν </l>
<l n="90">ἐν στόματι προὔχουσιν, ἀραιὴ δ' εἴσοδός ἐστιν, </l>
<l n="91">ἔνθ' οἵ γ' εἴσω πάντες ἔχον νέας ἀμφιελίσσας. </l>
<l n="92">αἱ μὲν ἄρ' ἔντοσθεν λιμένος κοίλοιο δέδεντο </l>
<l n="93">πλησίαι· οὐ μὲν γάρ ποτ' ἀέξετο κῦμά γ' ἐν αὐτῷ, </l>
<l n="94">οὔτε μέγ' οὔτ' ὀλίγον, λευκὴ δ' ἦν ἀμφὶ γαλήνη. </l>
<l n="95">αὐτὰρ ἐγὼν οἶος σχέθον ἔξω νῆα μέλαιναν, </l>
<l n="96">αὐτοῦ ἐπ' ἐσχατιῇ, πέτρης ἐκ πείσματα δήσας. </l>
<l n="97">ἔστην δὲ σκοπιὴν ἐς παιπαλόεσσαν ἀνελθών· </l>
<l n="98">ἔνθα μὲν οὔτε βοῶν οὔτ' ἀνδρῶν φαίνετο ἔργα, </l>
<l n="99">καπνὸν δ' οἶον ὁρῶμεν ἀπὸ χθονὸς ἀΐσσοντα. </l>
<l n="100">δὴ τότ' ἐγὼν ἑτάρους προΐην πεύθεσθαι ἰόντας, </l>
<l n="101">οἵ τινες ἀνέρες εἶεν ἐπὶ χθονὶ σῖτον ἔδοντες, </l>
<l n="102">ἄνδρε δύω κρίνας, τρίτατον κήρυχ' ἅμ' ὀπάσσας. <pb/> </l>
<l n="103">οἱ δ' ἴσαν ἐκβάντες λείην ὁδόν, ᾗ περ ἄμαξαι </l>
<l n="104">ἄστυδ' ἀφ' ὑψηλῶν ὀρέων καταγίνεον ὕλην. </l>
<l n="105">κούρῃ δὲ ξύμβληντο πρὸ ἄστεος ὑδρευούσῃ, </l>
<l n="106">θυγατέρ' ἰφθίμῃ Λαιστρυγόνος Ἀντιφάταο. </l>
<l n="107">ἡ μὲν ἄρ' ἐς κρήνην κατεβήσετο καλλιρέεθρον </l>
<l n="108">Ἀρτακίην· ἔνθεν γὰρ ὕδωρ προτὶ ἄστυ φέρεσκον· </l>
<l n="109">οἱ δὲ παριστάμενοι προσεφώνεον ἔκ τ' ἐρέοντο, </l>
<l n="110">ὅς τις τῶνδ' εἴη βασιλεὺς καὶ οἷσιν ἀνάσσοι. </l>
<l n="111">ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ. </l>
<l n="112">οἱ δ' ἐπεὶ εἰσῆλθον κλυτὰ δώματα, τὴν δὲ γυναῖκα </l>
<l n="113">εὗρον ὅσην τ' ὄρεος κορυφήν, κατὰ δ' ἔστυγον αὐτήν. </l>
<l n="114">ἡ δ' αἶψ' ἐξ ἀγορῆς ἐκάλει κλυτὸν Ἀντιφατῆα, </l>
<l n="115">ὃν πόσιν, ὃς δὴ τοῖσιν ἐμήσατο λυγρὸν ὄλεθρον. </l>
<l n="116">αὐτίχ' ἕνα μάρψας ἑτάρων ὁπλίσσατο δεῖπνον. </l>
<l n="117">τὼ δὲ δύ' ἀΐξαντε φυγῇ ἐπὶ νῆας ἱκέσθην. </l>
<l n="118">αὐτὰρ ὁ τεῦχε βοὴν διὰ ἄστεος· οἱ δ' ἀΐοντες </l>
<l n="119">φοίτων ἴφθιμοι Λαιστρυγόνες ἄλλοθεν ἄλλος, </l>
<l n="120">μυρίοι, οὐκ ἄνδρεσσιν ἐοικότες, ἀλλὰ Γίγασιν. </l>
<l n="121">οἵ ῥ' ἀπὸ πετράων ἀνδραχθέσι χερμαδίοισι </l>
<l n="122">βάλλον· ἄφαρ δὲ κακὸς κόναβος κατὰ νῆας ὀρώρει </l>
<l n="123">ἀνδρῶν τ' ὀλλυμένων νηῶν θ' ἅμα ἀγνυμενάων· </l>
<l n="124">ἰχθῦς δ' ὣς πείροντες ἀτερπέα δαῖτα φέροντο. </l>
<l n="125" rend="indent(1)">ὄφρ' οἱ τοὺς ὄλεκον λιμένος πολυβενθέος ἐντός, </l>
<l n="126">τόφρα δ' ἐγὼ ξίφος ὀξὺ ἐρυσσάμενος παρὰ μηροῦ </l>
<l n="127">τῷ ἀπὸ πείσματ' ἔκοψα νεὸς κυανοπρῴροιο· </l>
<l n="128">αἶψα δ' ἐμοῖσ' ἑτάροισιν ἐποτρύνας ἐκέλευσα <pb/> </l>
<l n="129">ἐμβαλέειν κώπῃσ', ἵν' ὑπὲκ κακότητα φύγοιμεν· </l>
<l n="130">οἱ δ' ἅμα πάντες ἀνέρριψαν, δείσαντες ὄλεθρον. </l>
<l n="131">ἀσπασίως δ' ἐς πόντον ἐπηρεφέας φύγε πέτρας </l>
<l n="132">νηῦς ἐμή· αὐτὰρ αἱ ἄλλαι ἀολλέες αὐτόθ' ὄλοντο. </l>
<l n="133" rend="indent(1)">ἔνθεν δὲ προτέρω πλέομεν ἀκαχήμενοι ἦτορ, </l>
<l n="134">ἄσμενοι ἐκ θανάτοιο, φίλους ὀλέσαντες ἑταίρους. </l>
<l n="135">Αἰαίην δ' ἐς νῆσον ἀφικόμεθ'· ἔνθα δ' ἔναιε </l>
<l n="136">Κίρκη ἐϋπλόκαμος, δεινὴ θεὸς αὐδήεσσα, </l>
<l n="137">αὐτοκασιγνήτη ὀλοόφρονος Αἰήταο· </l>
<l n="138">ἄμφω δ' ἐκγεγάτην φαεσιμβρότου Ἠελίοιο </l>
<l n="139">μητρός τ' ἐκ Πέρσης, τὴν Ὠκεανὸς τέκε παῖδα. </l>
<l n="140">ἔνθα δ' ἐπ' ἀκτῆς νηῒ κατηγαγόμεσθα σιωπῇ </l>
<l n="141">ναύλοχον ἐς λιμένα, καί τις θεὸς ἡγεμόνευεν. </l>
<l n="142">ἔνθα τότ' ἐκβάντες δύο τ' ἤματα καὶ δύο νύκτας </l>
<l n="143">κείμεθ', ὁμοῦ καμάτῳ τε καὶ ἄλγεσι θυμὸν ἔδοντες. </l>
<l n="144" rend="indent(1)">ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς, </l>
<l n="145">καὶ τότ' ἐγὼν ἐμὸν ἔγχος ἑλὼν καὶ φάσγανον ὀξὺ </l>
<l n="146">καρπαλίμως παρὰ νηὸς ἀνήϊον ἐς περιωπήν, </l>
<l n="147">εἴ πως ἔργα ἴδοιμι βροτῶν ἐνοπήν τε πυθοίμην. </l>
<l n="148">ἔστην δὲ σκοπιὴν ἐς παιπαλόεσσαν ἀνελθών, </l>
<l n="149">καί μοι ἐείσατο καπνὸς ἀπὸ χθονὸς εὐρυοδείης </l>
<l n="150">Κίρκης ἐν μεγάροισι διὰ δρυμὰ πυκνὰ καὶ ὕλην. </l>
<l n="151">μερμήριξα δ' ἔπειτα κατὰ φρένα καὶ κατὰ θυμὸν </l>
<l n="152">ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν. </l>
<l n="153">ὧδε δέ μοι φρονέοντι δοάσσατο κέρδιον εἶναι, </l>
<l n="154">πρῶτ' ἐλθόντ' ἐπὶ νῆα θοὴν καὶ θῖνα θαλάσσης </l>
<l n="155">δεῖπνον ἑταίροισιν δόμεναι προέμεν τε πυθέσθαι. <pb/> </l>
<l n="156" rend="indent(1)">ἀλλ' ὅτε δὴ σχεδὸν ἦα κιὼν νεὸς ἀμφιελίσσης, </l>
<l n="157">καὶ τότε τίς με θεῶν ὀλοφύρατο μοῦνον ἐόντα, </l>
<l n="158">ὅς ῥά μοι ὑψίκερων ἔλαφον μέγαν εἰς ὁδὸν αὐτὴν </l>
<l n="159">ἧκεν· ὁ μὲν ποταμόνδε κατήϊεν ἐκ νομοῦ ὕλης </l>
<l n="160">πιόμενος· δὴ γάρ μιν ἔχεν μένος ἠελίοιο. </l>
<l n="161">τὸν δ' ἐγὼ ἐκβαίνοντα κατὰ κνῆστιν μέσα νῶτα </l>
<l n="162">πλῆξα· τὸ δ' ἀντικρὺ δόρυ χάλκεον ἐξεπέρησε, </l>
<l n="163">κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός. </l>
<l n="164">τῷ δ' ἐγὼ ἐμβαίνων δόρυ χάλκεον ἐξ ὠτειλῆς </l>
<l n="165">εἰρυσάμην· τὸ μὲν αὖθι κατακλίνας ἐπὶ γαίῃ </l>
<l n="166">εἴασ'· αὐτὰρ ἐγὼ σπασάμην ῥῶπάς τε λύγους τε, </l>
<l n="167">πεῖσμα δ' ὅσον τ' ὄργυιαν ἐϋστρεφὲς ἀμφοτέρωθεν </l>
<l n="168">πλεξάμενος συνέδησα πόδας δεινοῖο πελώρου, </l>
<l n="169">βῆν δὲ καταλλοφάδια φέρων ἐπὶ νῆα μέλαιναν, </l>
<l n="170">ἔγχει ἐρειδόμενος, ἐπεὶ οὔ πως ἦεν ἐπ' ὤμου </l>
<l n="171">χειρὶ φέρειν ἑτέρῃ· μάλα γὰρ μέγα θηρίον ἦεν. </l>
<l n="172">κὰδ δ' ἔβαλον προπάροιθε νεός, ἀνέγειρα δ' ἑταίρους </l>
<l n="173">μειλιχίοισ' ἐπέεσσι παρασταδὸν ἄνδρα ἕκαστον· </l>
<l n="174" rend="indent(1)">‘ὦ φίλοι, οὐ γάρ πω καταδυσόμεθ', ἀχνύμενοι περ, </l>
<l n="175">εἰς Ἀΐδαο δόμους, πρὶν μόρσιμον ἦμαρ ἐπέλθῃ· </l>
<l n="176">ἀλλ' ἄγετ', ὄφρ' ἐν νηῒ θοῇ βρῶσίς τε πόσις τε, </l>
<l n="177">μνησόμεθα βρώμης μηδὲ τρυχώμεθα λιμῷ.’ </l>
<l n="178" rend="indent(1)">ὣς ἐφάμην, οἱ δ' ὦκα ἐμοῖσ' ἐπέεσσι πίθοντο· </l>
<l n="179">ἐκ δὲ καλυψάμενοι παρὰ θῖν' ἁλὸς ἀτρυγέτοιο </l>
<l n="180">θηήσαντ' ἔλαφον· μάλα γὰρ μέγα θηρίον ἦεν. </l>
<l n="181">αὐτὰρ ἐπεὶ τάρπησαν ὁρώμενοι ὀφθαλμοῖσι, </l>
<l n="182">χεῖρας νιψάμενοι τεύχοντ' ἐρικυδέα δαῖτα. </l>
<l n="183">ὣς τότε μὲν πρόπαν ἦμαρ ἐς ἠέλιον καταδύντα <pb/> </l>
<l n="184">ἥμεθα δαινύμενοι κρέα τ' ἄσπετα καὶ μέθυ ἡδύ· </l>
<l n="185">ἦμος δ' ἠέλιος κατέδυ καὶ ἐπὶ κνέφας ἦλθε, </l>
<l n="186">δὴ τότε κοιμήθημεν ἐπὶ ῥηγμῖνι θαλάσσης. </l>
<l n="187">ἦμος δ' ἠριγένεια φάνη ῥοδοδάκτυλος Ἠώς, </l>
<l n="188">καὶ τότ' ἐγὼν ἀγορὴν θέμενος μετὰ πᾶσιν ἔειπον· </l>
<l n="189" rend="indent(1)">[’κέκλυτέ μευ μύθων, κακά περ πάσχοντες ἑταῖροι·] </l>
<l n="190">ὦ φίλοι, οὐ γὰρ ἴδμεν ὅπῃ ζόφος οὐδ' ὅπῃ ἠώς, </l>
<l n="191">οὐδ' ὅπῃ ἠέλιος φαεσίμβροτος εἶσ' ὑπὸ γαῖαν </l>
<l n="192">οὐδ' ὅπῃ ἀννεῖται· ἀλλὰ φραζώμεθα θᾶσσον, </l>
<l n="193">εἴ τις ἔτ' ἔσται μῆτις· ἐγὼ δ' οὐκ οἴομαι εἶναι. </l>
<l n="194">εἶδον γὰρ σκοπιὴν ἐς παιπαλόεσσαν ἀνελθὼν </l>
<l n="195">νῆσον, τὴν πέρι πόντος ἀπείριτος ἐστεφάνωται. </l>
<l n="196">αὐτὴ δὲ χθαμαλὴ κεῖται· καπνὸν δ' ἐνὶ μέσσῃ </l>
<l n="197">ἔδρακον ὀφθαλμοῖσι διὰ δρυμὰ πυκνὰ καὶ ὕλην.’ </l>
<l n="198" rend="indent(1)">ὣς ἐφάμην, τοῖσιν δὲ κατεκλάσθη φίλον ἦτορ </l>
<l n="199">μνησαμένοισ' ἔργων Λαιστρυγόνος Ἀντιφάταο </l>
<l n="200">Κύκλωπός τε βίης μεγαλήτορος ἀνδροφάγοιο. </l>
<l n="201">κλαῖον δὲ λιγέως, θαλερὸν κατὰ δάκρυ χέοντες· </l>
<l n="202">ἀλλ' οὐ γάρ τις πρῆξις ἐγίνετο μυρομένοισιν. </l>
<l n="203">αὐτὰρ ἐγὼ δίχα πάντας ἐϋκνήμιδας ἑταίρους </l>
<l n="204">ἠρίθμεον, ἀρχὸν δὲ μετ' ἀμφοτέροισιν ὄπασσα· </l>
<l n="205">τῶν μὲν ἐγὼν ἦρχον, τῶν δ' Εὐρύλοχος θεοειδής. </l>
<l n="206">κλήρους δ' ἐν κυνέῃ χαλκήρεϊ πάλλομεν ὦκα· </l>
<l n="207">ἐκ δ' ἔθορε κλῆρος μεγαλήτορος Εὐρυλόχοιο. </l>
<l n="208">βῆ δ' ἰέναι, ἅμα τῷ γε δύω καὶ εἴκοσ' ἑταῖροι </l>
<l n="209">κλαίοντες· κατὰ δ' ἄμμε λίπον γοόωντας ὄπισθεν. </l>
<l n="210" rend="indent(1)">εὗρον δ' ἐν βήσσῃσι τετυγμένα δώματα Κίρκης </l>
<l n="211">ξεστοῖσιν λάεσσι, περισκέπτῳ ἐνὶ χώρῳ. </l>
<l n="212">ἀμφὶ δέ μιν λύκοι ἦσαν ὀρέστεροι ἠδὲ λέοντες, <pb/> </l>
<l n="213">τοὺς αὐτὴ κατέθελξεν, ἐπεὶ κακὰ φάρμακ' ἔδωκεν. </l>
<l n="214">οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε </l>
<l n="215">οὐρῇσιν μακρῇσι περισσαίνοντες ἀνέσταν. </l>
<l n="216">ὡς δ' ὅτ' ἂν ἀμφὶ ἄνακτα κύνες δαίτηθεν ἰόντα </l>
<l n="217">σαίνωσ'· αἰεὶ γάρ τε φέρει μειλίγματα θυμοῦ· </l>
<l n="218">ὣς τοὺς ἀμφὶ λύκοι κρατερώνυχες ἠδὲ λέοντες </l>
<l n="219">σαῖνον· τοὶ δ' ἔδδεισαν, ἐπεὶ ἴδον αἰνὰ πέλωρα. </l>
<l n="220">ἔσταν δ' ἐν προθύροισι θεᾶς καλλιπλοκάμοιο, </l>
<l n="221">Κίρκης δ' ἔνδον ἄκουον ἀειδούσης ὀπὶ καλῇ </l>
<l n="222">ἱστὸν ἐποιχομένης μέγαν ἄμβροτον, οἷα θεάων </l>
<l n="223">λεπτά τε καὶ χαρίεντα καὶ ἀγλαὰ ἔργα πέλονται. </l>
<l n="224">τοῖσι δὲ μύθων ἦρχε Πολίτης, ὄρχαμος ἀνδρῶν, </l>
<l n="225">ὅς μοι κήδιστος ἑτάρων ἦν κεδνότατός τε· </l>
<l n="226" rend="indent(1)">‘ὦ φίλοι, ἔνδον γάρ τις ἐποιχομένη μέγαν ἱστὸν </l>
<l n="227">καλὸν ἀοιδιάει, δάπεδον δ' ἅπαν ἀμφιμέμυκεν, </l>
<l n="228">ἢ θεὸς ἠὲ γυνή· ἀλλὰ φθεγγώμεθα θᾶσσον.’ </l>
<l n="229" rend="indent(1)">ὣς ἄρ' ἐφώνησεν, τοὶ δ' ἐφθέγγοντο καλεῦντες. </l>
<l n="230">ἡ δ' αἶψ' ἐξελθοῦσα θύρας ὤϊξε φαεινὰς </l>
<l n="231">καὶ κάλει· οἱ δ' ἅμα πάντες ἀϊδρείῃσιν ἕποντο· </l>
<l n="232">Εὐρύλοχος δ' ὑπέμεινεν· ὀΐσατο γὰρ δόλον εἶναι. </l>
<l n="233">εἷσεν δ' εἰσαγαγοῦσα κατὰ κλισμούς τε θρόνους τε, </l>
<l n="234">ἐν δέ σφιν τυρόν τε καὶ ἄλφιτα καὶ μέλι χλωρὸν </l>
<l n="235">οἴνῳ Πραμνείῳ ἐκύκα· ἀνέμισγε δὲ σίτῳ </l>
<l n="236">φάρμακα λύγρ', ἵνα πάγχυ λαθοίατο πατρίδος αἴης. </l>
<l n="237">αὐτὰρ ἐπεὶ δῶκέν τε καὶ ἔκπιον, αὐτίκ' ἔπειτα </l>
<l n="238">ῥάβδῳ πεπληγυῖα κατὰ συφεοῖσιν ἐέργνυ. </l>
<l n="239">οἱ δὲ συῶν μὲν ἔχον κεφαλὰς φωνήν τε τρίχας τε </l>
<l n="240">καὶ δέμας, αὐτὰρ νοῦς ἦν ἔμπεδος ὡς τὸ πάρος περ. <pb/> </l>
<l n="241">ὣς οἱ μὲν κλαίοντες ἐέρχατο· τοῖσι δὲ Κίρκη </l>
<l n="242">πὰρ ἄκυλον βάλανόν τ' ἔβαλεν καρπόν τε κρανείης </l>
<l n="243">ἔδμεναι, οἷα σύες χαμαιευνάδες αἰὲν ἔδουσιν. </l>
<l n="244" rend="indent(1)">Εὐρύλοχος δ' ἂψ ἦλθε θοὴν ἐπὶ νῆα μέλαιναν, </l>
<l n="245">ἀγγελίην ἑτάρων ἐρέων καὶ ἀδευκέα πότμον. </l>
<l n="246">οὐδέ τι ἐκφάσθαι δύνατο ἔπος, ἱέμενός περ, </l>
<l n="247">κῆρ ἄχεϊ μεγάλῳ βεβολημένος· ἐν δέ οἱ ὄσσε </l>
<l n="248">δακρυόφιν πίμπλαντο, γόον δ' ὠΐετο θυμός. </l>
<l n="249">ἀλλ' ὅτε δή μιν πάντες ἀγαζόμεθ' ἐξερέοντες, </l>
<l n="250">καὶ τότε τῶν ἄλλων ἑτάρων κατέλεξεν ὄλεθρον· </l>
<l n="251" rend="indent(1)">‘ᾔομεν, ὡς ἐκέλευες, ἀνὰ δρυμά, φαίδιμ' Ὀδυσσεῦ· </l>
<l n="252">εὕρομεν ἐν βήσσῃσι τετυγμένα δώματα καλὰ </l>
<l n="253">[ξεστοῖσιν λάεσσι, περισκέπτῳ ἐνὶ χώρῳ.] </l>
<l n="254">ἔνθα δέ τις μέγαν ἱστὸν ἐποιχομένη λίγ' ἄειδεν </l>
<l n="255">ἢ θεὸς ἠὲ γυνή· τοὶ δ' ἐφθέγγοντο καλεῦντες. </l>
<l n="256">ἡ δ' αἶψ' ἐξελθοῦσα θύρας ὤϊξε φαεινὰς </l>
<l n="257">καὶ κάλει· οἱ δ' ἅμα πάντες ἀϊδρείῃσιν ἕποντο· </l>
<l n="258">αὐτὰρ ἐγὼν ὑπέμεινα, ὀϊσάμενος δόλον εἶναι. </l>
<l n="259">οἱ δ' ἅμ' ἀϊστώθησαν ἀολλέες, οὐδέ τις αὐτῶν </l>
<l n="260">ἐξεφάνη· δηρὸν δὲ καθήμενος ἐσκοπίαζον.’ </l>
<l n="261" rend="indent(1)">ὣς ἔφατ', αὐτὰρ ἐγὼ περὶ μὲν ξίφος ἀργυρόηλον </l>
<l n="262">ὤμοιϊν βαλόμην, μέγα χάλκεον, ἀμφὶ δὲ τόξα· </l>
<l n="263">τὸν δ' ἂψ ἠνώγεα αὐτὴν ὁδὸν ἡγήσασθαι. </l>
<l n="264">αὐτὰρ ὅ γ' ἀμφοτέρῃσι λαβὼν ἐλλίσσετο γούνων </l>
<l n="265">[καί μ' ὀλοφυρόμενος ἔπεα πτερόεντα προσηύδα·] </l>
<l n="266" rend="indent(1)">‘μή μ' ἄγε κεῖσ' ἀέκοντα, διοτρεφές, ἀλλὰ λίπ' αὐτοῦ· <pb/> </l>
<l n="267">οἶδα γὰρ ὡς οὔτ' αὐτὸς ἐλεύσεαι οὔτε τιν' ἄλλον </l>
<l n="268">ἄξεις σῶν ἑτάρων. ἀλλὰ ξὺν τοίσδεσι θᾶσσον </l>
<l n="269">φεύγωμεν· ἔτι γάρ κεν ἀλύξαιμεν κακὸν ἦμαρ.’ </l>
<l n="270" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="271">’Εὐρύλοχ', ἦ τοι μὲν σὺ μέν' αὐτοῦ τῷδ' ἐνὶ χώρῳ </l>
<l n="272">ἔσθων καὶ πίνων κοίλῃ παρὰ νηῒ μελαίνῃ· </l>
<l n="273">αὐτὰρ ἐγὼν εἶμι· κρατερὴ δέ μοι ἔπλετ' ἀνάγκη.’ </l>
<l n="274" rend="indent(1)">ὣς εἰπὼν παρὰ νηὸς ἀπήϊον ἠδὲ θαλάσσης. </l>
<l n="275">ἀλλ' ὅτε δὴ ἄρ' ἔμελλον ἰὼν ἱερὰς ἀνὰ βήσσας </l>
<l n="276">Κίρκης ἵξεσθαι πολυφαρμάκου ἐς μέγα δῶμα, </l>
<l n="277">ἔνθα μοι Ἑρμείας χρυσόρραπις ἀντεβόλησεν </l>
<l n="278">ἐρχομένῳ πρὸς δῶμα, νεηνίῃ ἀνδρὶ ἐοικώς, </l>
<l n="279">πρῶτον ὑπηνήτῃ, τοῦ περ χαριεστάτη ἥβη· </l>
<l n="280">ἔν τ' ἄρα μοι φῦ χειρὶ ἔπος τ' ἔφατ' ἔκ τ' ὀνόμαζε· </l>
<l n="281" rend="indent(1)">‘πῇ δὴ αὖτ', ὦ δύστηνε, δι' ἄκριας ἔρχεαι οἶος, </l>
<l n="282">χώρου ἄϊδρις ἐών; ἕταροι δέ τοι οἵδ' ἐνὶ Κίρκης </l>
<l n="283">ἔρχαται ὥς τε σύες πυκινοὺς κευθμῶνας ἔχοντες. </l>
<l n="284">ἦ τοὺς λυσόμενος δεῦρ' ἔρχεαι; οὐδέ σέ φημι </l>
<l n="285">αὐτὸν νοστήσειν, μενέεις δὲ σύ γ' ἔνθα περ ἄλλοι. </l>
<l n="286">ἀλλ' ἄγε δή σε κακῶν ἐκλύσομαι ἠδὲ σαώσω· </l>
<l n="287">τῆ, τόδε φάρμακον ἐσθλὸν ἔχων ἐς δώματα Κίρκης </l>
<l n="288">ἔρχευ, ὅ κέν τοι κρατὸς ἀλάλκῃσιν κακὸν ἦμαρ. </l>
<l n="289">πάντα δέ τοι ἐρέω ὀλοφώϊα δήνεα Κίρκης. </l>
<l n="290">τεύξει τοι κυκεῶ, βαλέει δ' ἐν φάρμακα σίτῳ· </l>
<l n="291">ἀλλ' οὐδ' ὧς θέλξαι σε δυνήσεται· οὐ γὰρ ἐάσει </l>
<l n="292">φάρμακον ἐσθλόν, ὅ τοι δώσω, ἐρέω δὲ ἕκαστα. </l>
<l n="293">ὁππότε κεν Κίρκη σ' ἐλάσῃ περιμήκεϊ ῥάβδῳ, </l>
<l n="294">δὴ τότε σὺ ξίφος ὀξὺ ἐρυσσάμενος παρὰ μηροῦ </l>
<l n="295">Κίρκῃ ἐπαΐξαι ὥς τε κτάμεναι μενεαίνων. <pb/> </l>
<l n="296">ἡ δέ σ' ὑποδδείσασα κελήσεται εὐνηθῆναι· </l>
<l n="297">ἔνθα σὺ μηκέτ' ἔπειτ' ἀπανήνασθαι θεοῦ εὐνήν, </l>
<l n="298">ὄφρα κέ τοι λύσῃ θ' ἑτάρους αὐτόν τε κομίσσῃ· </l>
<l n="299">ἀλλὰ κέλεσθαί μιν μακάρων μέγαν ὅρκον ὀμόσσαι </l>
<l n="300">μή τί τοι αὐτῷ πῆμα κακὸν βουλευσέμεν ἄλλο, </l>
<l n="301">μή σ' ἀπογυμνωθέντα κακὸν καὶ ἀνήνορα θήῃ.’ </l>
<l n="302" rend="indent(1)">ὣς ἄρα φωνήσας πόρε φάρμακον Ἀργεϊφόντης </l>
<l n="303">ἐκ γαίης ἐρύσας καί μοι φύσιν αὐτοῦ ἔδειξε. </l>
<l n="304">ῥίζῃ μὲν μέλαν ἔσκε, γάλακτι δὲ εἴκελον ἄνθος· </l>
<l n="305">μῶλυ δέ μιν καλέουσι θεοί, χαλεπὸν δέ τ' ὀρύσσειν </l>
<l n="306">ἀνδράσι γε θνητοῖσι· θεοὶ δέ τε πάντα δύνανται. </l>
<l n="307" rend="indent(1)">Ἑρμείας μὲν ἔπειτ' ἀπέβη πρὸς μακρὸν Ὄλυμπον </l>
<l n="308">νῆσον ἀν' ὑλήεσσαν, ἐγὼ δ' ἐς δώματα Κίρκης </l>
<l n="309">ἤϊα· πολλὰ δέ μοι κραδίη πόρφυρε κιόντι. </l>
<l n="310">ἔστην δ' εἰνὶ θύρῃσι θεᾶς καλλιπλοκάμοιο· </l>
<l n="311">ἔνθα στὰς ἐβόησα, θεὰ δέ μευ ἔκλυεν αὐδῆς. </l>
<l n="312">ἡ δ' αἶψ' ἐξελθοῦσα θύρας ὤϊξε φαεινὰς </l>
<l n="313">καὶ κάλει· αὐτὰρ ἐγὼν ἑπόμην ἀκαχήμενος ἦτορ. </l>
<l n="314">εἷσε δέ μ' εἰσαγαγοῦσα ἐπὶ θρόνου ἀργυροήλου, </l>
<l n="315">[καλοῦ δαιδαλέου· ὑπὸ δὲ θρῆνυς ποσὶν ἦεν·] </l>
<l n="316">τεῦχε δέ μοι κυκεῶ χρυσέῳ δέπᾳ, ὄφρα πίοιμι, </l>
<l n="317">ἐν δέ τε φάρμακον ἧκε, κακὰ φρονέουσ' ἐνὶ θυμῷ. </l>
<l n="318">αὐτὰρ ἐπεὶ δῶκέν τε καὶ ἔκπιον οὐδέ μ' ἔθελξε, </l>
<l n="319">ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν· </l>
<l n="320" rend="indent(1)">‘ἔρχεο νῦν συφεόνδε, μετ' ἄλλων λέξο ἑταίρων.’ </l>
<l n="321">ὣς φάτ', ἐγὼ δ' ἄορ ὀξὺ ἐρυσσάμενος παρὰ μηροῦ <pb/> </l>
<l n="322">Κίρκῃ ἐπήϊξα ὥς τε κτάμεναι μενεαίνων. </l>
<l n="323">ἡ δὲ μέγα ἰάχουσα ὑπέδραμε καὶ λάβε γούνων </l>
<l n="324">καί μ' ὀλοφυρομένη ἔπεα πτερόεντα προσηύδα· </l>
<l n="325" rend="indent(1)">‘τίς πόθεν εἰς ἀνδρῶν; πόθι τοι πόλις ἠδὲ τοκῆες; </l>
<l n="326">θαῦμά μ' ἔχει, ὡς οὔ τι πιὼν τάδε φάρμακ' ἐθέλχθης. </l>
<l n="327">οὐδὲ γὰρ οὐδέ τις ἄλλος ἀνὴρ τάδε φάρμακ' ἀνέτλη, </l>
<l n="328">ὅς κε πίῃ καὶ πρῶτον ἀμείψεται ἕρκος ὀδόντων· </l>
<l n="329">σοὶ δέ τις ἐν στήθεσσιν ἀκήλητος νόος ἐστίν. </l>
<l n="330">ἦ σύ γ' Ὀδυσσεύς ἐσσι πολύτροπος, ὅν τέ μοι αἰεὶ </l>
<l n="331">φάσκεν ἐλεύσεσθαι χρυσόρραπις Ἀργεϊφόντης, </l>
<l n="332">ἐκ Τροίης ἀνιόντα θοῇ σὺν νηῒ μελαίνῃ. </l>
<l n="333">ἀλλ' ἄγε δὴ κολεῷ μὲν ἄορ θέο, νῶϊ δ' ἔπειτα </l>
<l n="334">εὐνῆς ἡμετέρης ἐπιβήομεν, ὄφρα μιγέντε </l>
<l n="335">εὐνῇ καὶ φιλότητι πεποίθομεν ἀλλήλοισιν.’ </l>
<l n="336" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="337">’ὦ Κίρκη, πῶς γάρ με κέλῃ σοὶ ἤπιον εἶναι, </l>
<l n="338">ἥ μοι σῦς μὲν ἔθηκας ἐνὶ μεγάροισιν ἑταίρους, </l>
<l n="339">αὐτὸν δ' ἐνθάδ' ἔχουσα δολοφρονέουσα κελεύεις </l>
<l n="340">ἐς θάλαμόν τ' ἰέναι καὶ σῆς ἐπιβήμεναι εὐνῆς, </l>
<l n="341">ὄφρα με γυμνωθέντα κακὸν καὶ ἀνήνορα θήῃς. </l>
<l n="342">οὐδ' ἂν ἐγώ γ' ἐθέλοιμι τεῆς ἐπιβήμεναι εὐνῆς, </l>
<l n="343">εἰ μή μοι τλαίης γε, θεά, μέγαν ὅρκον ὀμόσσαι, </l>
<l n="344">μή τί μοι αὐτῷ πῆμα κακὸν βουλευσέμεν ἄλλο.’ </l>
<l n="345" rend="indent(1)">ὣς ἐφάμην, ἡ δ' αὐτίκ' ἀπώμνυεν, ὡς ἐκέλευον. </l>
<l n="346">αὐτὰρ ἐπεί ῥ' ὄμοσέν τε τελεύτησέν τε τὸν ὅρκον, </l>
<l n="347">καὶ τότ' ἐγὼ Κίρκης ἐπέβην περικαλλέος εὐνῆς. </l>
<l n="348" rend="indent(1)">ἀμφίπολοι δ' ἄρα τεῖος ἐνὶ μεγάροισι πένοντο </l>
<l n="349">τέσσαρες, αἵ οἱ δῶμα κάτα δρήστειραι ἔασι. <pb/> </l>
<l n="350">γίνονται δ' ἄρα ταί γ' ἔκ τε κρηνέων ἀπό τ' ἀλσέων </l>
<l n="351">ἔκ θ' ἱερῶν ποταμῶν, οἵ τ' εἰς ἅλαδε προρέουσι. </l>
<l n="352">τάων ἡ μὲν ἔβαλλε θρόνοισ' ἔνι ῥήγεα καλὰ </l>
<l n="353">πορφύρεα καθύπερθ', ὑπένερθε δὲ λῖθ' ὑπέβαλλεν· </l>
<l n="354">ἡ δ' ἑτέρη προπάροιθε θρόνων ἐτίταινε τραπέζας </l>
<l n="355">ἀργυρέας, ἐπὶ δέ σφι τίθει χρύσεια κάνεια· </l>
<l n="356">ἡ δὲ τρίτη κρητῆρι μελίφρονα οἶνον ἐκίρνα </l>
<l n="357">ἡδὺν ἐν ἀργυρέῳ, νέμε δὲ χρύσεια κύπελλα· </l>
<l n="358">ἡ δὲ τετάρτη ὕδωρ ἐφόρει καὶ πῦρ ἀνέκαιε </l>
<l n="359">πολλὸν ὑπὸ τρίποδι μεγάλῳ· ἰαίνετο δ' ὕδωρ. </l>
<l n="360">αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ, </l>
<l n="361">ἔς ῥ' ἀσάμινθον ἕσασα λό' ἐκ τρίποδος μεγάλοιο, </l>
<l n="362">θυμῆρες κεράσασα, κατὰ κρατός τε καὶ ὤμων, </l>
<l n="363">ὄφρα μοι ἐκ κάματον θυμοφθόρον εἵλετο γυίων. </l>
<l n="364">αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ, </l>
<l n="365">ἀμφὶ δέ με χλαῖναν καλὴν βάλεν ἠδὲ χιτῶνα, </l>
<l n="366">εἷσε δέ μ' εἰσαγαγοῦσα ἐπὶ θρόνου ἀργυροήλου, </l>
<l n="367">καλοῦ δαιδαλέου· ὑπὸ δὲ θρῆνυς ποσὶν ἦεν· </l>
<l n="368">[χέρνιβα δ' ἀμφίπολος προχόῳ ἐπέχευε φέρουσα </l>
<l n="369">καλῇ χρυσείῃ, ὑπὲρ ἀργυρέοιο λέβητος, </l>
<l n="370">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="371">σῖτον δ' αἰδοίη ταμίη παρέθηκε φέρουσα, </l>
<l n="372">εἴδατα πόλλ' ἐπιθεῖσα, χαριζομένη παρεόντων·] </l>
<l n="373">ἐσθέμεναι δ' ἐκέλευεν· ἐμῷ δ' οὐχ ἥνδανε θυμῷ, </l>
<l n="374">ἀλλ' ἥμην ἀλλοφρονέων, κακὰ δ' ὄσσετο θυμός. </l>
<l n="375" rend="indent(1)">Κίρκη δ' ὡς ἐνόησεν ἔμ' ἥμενον οὐδ' ἐπὶ σίτῳ </l>
<l n="376">χεῖρας ἰάλλοντα, στυγερὸν δέ με πένθος ἔχοντα, <pb/> </l>
<l n="377">ἄγχι παρισταμένη ἔπεα πτερόεντα προσηύδα· </l>
<l n="378" rend="indent(1)">‘τίφθ' οὕτως, Ὀδυσεῦ, κατ' ἄρ' ἕζεαι ἶσος ἀναύδῳ, </l>
<l n="379">θυμὸν ἔδων, βρώμης δ' οὐχ ἅπτεαι οὐδὲ ποτῆτος; </l>
<l n="380">ἦ τινά που δόλον ἄλλον ὀΐεαι; οὐδέ τί σε χρὴ </l>
<l n="381">δειδίμεν· ἤδη γάρ τοι ἀπώμοσα καρτερὸν ὅρκον.’ </l>
<l n="382" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="383">’ὦ Κίρκη, τίς γάρ κεν ἀνήρ, ὃς ἐναίσιμος εἴη, </l>
<l n="384">πρὶν τλαίη πάσσασθαι ἐδητύος ἠδὲ ποτῆτος, </l>
<l n="385">πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι; </l>
<l n="386">ἀλλ' εἰ δὴ πρόφρασσα πιεῖν φαγέμεν τε κελεύεις, </l>
<l n="387">λῦσον, ἵν' ὀφθαλμοῖσιν ἴδω ἐρίηρας ἑταίρους.’ </l>
<l n="388" rend="indent(1)">ὣς ἐφάμην, Κίρκη δὲ διὲκ μεγάροιο βεβήκει </l>
<l n="389">ῥάβδον ἔχουσ' ἐν χειρί, θύρας δ' ἀνέῳξε συφειοῦ, </l>
<l n="390">ἐκ δ' ἔλασεν σιάλοισιν ἐοικότας ἐννεώροισιν. </l>
<l n="391">οἱ μὲν ἔπειτ' ἔστησαν ἐναντίοι, ἡ δὲ δι' αὐτῶν </l>
<l n="392">ἐρχομένη προσάλειφεν ἑκάστῳ φάρμακον ἄλλο. </l>
<l n="393">τῶν δ' ἐκ μὲν μελέων τρίχες ἔρρεον, ἃς πρὶν ἔφυσε </l>
<l n="394">φάρμακον οὐλόμενον, τό σφιν πόρε πότνια Κίρκη· </l>
<l n="395">ἄνδρες δ' ἂψ ἐγένοντο νεώτεροι ἢ πάρος ἦσαν </l>
<l n="396">καὶ πολὺ καλλίονες καὶ μείζονες εἰσοράασθαι. </l>
<l n="397">ἔγνωσαν δέ με κεῖνοι, ἔφυν τ' ἐν χερσὶν ἕκαστος· </l>
<l n="398">πᾶσιν δ' ἱμερόεις ὑπέδυ γόος, ἀμφὶ δὲ δῶμα </l>
<l n="399">σμερδαλέον κονάβιζε· θεὰ δ' ἐλέαιρε καὶ αὐτή. </l>
<l n="400">ἡ δέ μευ ἄγχι στᾶσα προσηύδα δῖα θεάων· </l>
<l n="401" rend="indent(1)">‘διογενὲς Λαερτιάδη, πολυμήχαν' Ὀδυσσεῦ, </l>
<l n="402">ἔρχεο νῦν ἐπὶ νῆα θοὴν καὶ θῖνα θαλάσσης. </l>
<l n="403">νῆα μὲν ἂρ πάμπρωτον ἐρύσσατε ἤπειρόνδε, </l>
<l n="404">κτήματα δ' ἐν σπήεσσι πελάσσατε ὅπλα τε πάντα· </l>
<l n="405">αὐτὸς δ' ἂψ ἰέναι καὶ ἄγειν ἐρίηρας ἑταίρους.’ <pb/> </l>
<l n="406" rend="indent(1)">ὣς ἔφατ', αὐτὰρ ἐμοί γ' ἐπεπείθετο θυμὸς ἀγήνωρ, </l>
<l n="407">βῆν δ' ἰέναι ἐπὶ νῆα θοὴν καὶ θῖνα θαλάσσης. </l>
<l n="408">εὗρον ἔπειτ' ἐπὶ νηῒ θοῇ ἐρίηρας ἑταίρους </l>
<l n="409">οἴκτρ' ὀλοφυρομένους, θαλερὸν κατὰ δάκρυ χέοντας. </l>
<l n="410">ὡς δ' ὅτε ἄγραυλοι πόριες περὶ βοῦς ἀγελαίας, </l>
<l n="411">ἐλθούσας ἐς κόπρον, ἐπὴν βοτάνης κορέσωνται, </l>
<l n="412">πᾶσαι ἅμα σκαίρουσιν ἐναντίαι· οὐδ' ἔτι σηκοὶ </l>
<l n="413">ἴσχουσ', ἀλλ' ἁδινὸν μυκώμεναι ἀμφιθέουσι </l>
<l n="414">μητέρας· ὣς ἐμὲ κεῖνοι, ἐπεὶ ἴδον ὀφθαλμοῖσι, </l>
<l n="415">δακρυόεντες ἔχυντο· δόκησε δ' ἄρα σφίσι θυμὸς </l>
<l n="416">ὣς ἔμεν, ὡς εἰ πατρίδ' ἱκοίατο καὶ πόλιν αὐτὴν </l>
<l n="417">τρηχείης Ἰθάκης, ἵνα τ' ἔτραφον ἠδ' ἐγένοντο· </l>
<l n="418">καί μ' ὀλοφυρόμενοι ἔπεα πτερόεντα προσηύδων· </l>
<l n="419" rend="indent(1)">‘σοὶ μὲν νοστήσαντι, διοτρεφές, ὣς ἐχάρημεν, </l>
<l n="420">ὡς εἴ τ' εἰς Ἰθάκην ἀφικοίμεθα πατρίδα γαῖαν· </l>
<l n="421">ἀλλ' ἄγε, τῶν ἄλλων ἑτάρων κατάλεξον ὄλεθρον.’ </l>
<l n="422" rend="indent(1)">ὣς ἔφαν, αὐτὰρ ἐγὼ προσέφην μαλακοῖσ' ἐπέεσσι· </l>
<l n="423">’νῆα μὲν ἂρ πάμπρωτον ἐρύσσομεν ἤπειρόνδε, </l>
<l n="424">κτήματα δ' ἐν σπήεσσι πελάσσομεν ὅπλα τε πάντα· </l>
<l n="425">αὐτοὶ δ' ὀτρύνεσθε ἐμοὶ ἅμα πάντες ἕπεσθαι, </l>
<l n="426">ὄφρα ἴδηθ' ἑτάρους ἱεροῖσ' ἐν δώμασι Κίρκης </l>
<l n="427">πίνοντας καὶ ἔδοντας· ἐπηετανὸν γὰρ ἔχουσιν.’ </l>
<l n="428" rend="indent(1)">ὣς ἐφάμην, οἱ δ' ὦκα ἐμοῖσ' ἐπέεσσι πίθοντο· </l>
<l n="429">Εὐρύλοχος δέ μοι οἶος ἐρύκακε πάντας ἑταίρους </l>
<l n="430">[καί σφεας φωνήσας ἔπεα πτερόεντα προσηύδα·] </l>
<l n="431" rend="indent(1)">‘ἆ δειλοί, πόσ' ἴμεν; τί κακῶν ἱμείρετε τούτων; </l>
<l n="432">Κίρκης ἐς μέγαρον καταβήμεναι, ἥ κεν ἅπαντας <pb/> </l>
<l n="433">ἢ σῦς ἠὲ λύκους ποιήσεται ἠὲ λέοντας, </l>
<l n="434">οἵ κέν οἱ μέγα δῶμα φυλάσσοιμεν καὶ ἀνάγκῃ, </l>
<l n="435">ὥς περ Κύκλωψ ἕρξ', ὅτε οἱ μέσσαυλον ἵκοντο </l>
<l n="436">ἡμέτεροι ἕταροι, σὺν δ' ὁ θρασὺς εἵπετ' Ὀδυσσεύς· </l>
<l n="437">τούτου γὰρ καὶ κεῖνοι ἀτασθαλίῃσιν ὄλοντο.’ </l>
<l n="438" rend="indent(1)">ὣς ἔφατ', αὐτὰρ ἐγώ γε μετὰ φρεσὶ μερμήριξα, </l>
<l n="439">σπασσάμενος τανύηκες ἄορ παχέος παρὰ μηροῦ, </l>
<l n="440">τῷ οἱ ἀποτμήξας κεφαλὴν οὖδάσδε πελάσσαι, </l>
<l n="441">καὶ πηῷ περ ἐόντι μάλα σχεδόν· ἀλλά μ' ἑταῖροι </l>
<l n="442">μειλιχίοισ' ἐπέεσσιν ἐρήτυον ἄλλοθεν ἄλλος· </l>
<l n="443" rend="indent(1)">‘διογενές, τοῦτον μὲν ἐάσομεν, εἰ σὺ κελεύεις, </l>
<l n="444">αὐτοῦ πὰρ νηΐ τε μένειν καὶ νῆα ἔρυσθαι· </l>
<l n="445">ἡμῖν δ' ἡγεμόνευ' ἱερὰ πρὸς δώματα Κίρκης.’ </l>
<l n="446" rend="indent(1)">ὣς φάμενοι παρὰ νηὸς ἀνήϊον ἠδὲ θαλάσσης. </l>
<l n="447">οὐδὲ μὲν Εὐρύλοχος κοίλῃ παρὰ νηῒ λέλειπτο, </l>
<l n="448">ἀλλ' ἔπετ'· ἔδδεισεν γὰρ ἐμὴν ἔκπαγλον ἐνιπήν. </l>
<l n="449" rend="indent(1)">τόφρα δὲ τοὺς ἄλλους ἑτάρους ἐν δώμασι Κίρκη </l>
<l n="450">ἐνδυκέως λοῦσέν τε καὶ ἔχρισεν λίπ' ἐλαίῳ, </l>
<l n="451">ἀμφὶ δ' ἄρα χλαίνας οὔλας βάλεν ἠδὲ χιτῶνας· </l>
<l n="452">δαινυμένους δ' εὖ πάντας ἐφεύρομεν ἐν μεγάροισιν. </l>
<l n="453">οἱ δ' ἐπεὶ ἀλλήλους εἶδον φράσσαντό τ' ἐσάντα, </l>
<l n="454">κλαῖον ὀδυρόμενοι, περὶ δὲ στεναχίζετο δῶμα. </l>
<l n="455">ἡ δέ μευ ἄγχι στᾶσα προσηύδα δῖα θεάων· </l>
<l n="456" rend="indent(1)">[’διογενὲς Λαερτιάδη, πολυμήχαν' Ὀδυσσεῦ,] </l>
<l n="457">μηκέτι νῦν θαλερὸν γόον ὄρνυτε· οἶδα καὶ αὐτή, </l>
<l n="458">ἠμὲν ὅσ' ἐν πόντῳ πάθετ' ἄλγεα ἰχθυόεντι, </l>
<l n="459">ἠδ' ὅσ' ἀνάρσιοι ἄνδρες ἐδηλήσαντ' ἐπὶ χέρσου. </l>
<l n="460">ἀλλ' ἄγετ' ἐσθίετε βρώμην καὶ πίνετε οἶνον, </l>
<l n="461">εἰς ὅ κεν αὖτις θυμὸν ἐνὶ στήθεσσι λάβητε, <pb/> </l>
<l n="462">οἷον ὅτε πρώτιστον ἐλείπετε πατρίδα γαῖαν </l>
<l n="463">τρηχείης Ἰθάκης· νῦν δ' ἀσκελέες καὶ ἄθυμοι, </l>
<l n="464">αἰὲν ἄλης χαλεπῆς μεμνημένοι· οὐδέ ποθ' ὕμιν </l>
<l n="465">θυμὸς ἐν εὐφροσύνῃ, ἐπεὶ ἦ μάλα πολλὰ πέπασθε.’ </l>
<l n="466" rend="indent(1)">ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ. </l>
<l n="467">ἔνθα μὲν ἤματα πάντα τελεσφόρον εἰς ἐνιαυτὸν </l>
<l n="468">ἥμεθα, δαινύμενοι κρέα τ' ἄσπετα καὶ μέθυ ἡδύ· </l>
<l n="469">ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι, </l>
<l n="470">[μηνῶν φθινόντων, περὶ δ' ἤματα μακρὰ τελέσθη,] </l>
<l n="471">καὶ τότε μ' ἐκκαλέσαντες ἔφαν ἐρίηρες ἑταῖροι· </l>
<l n="472" rend="indent(1)">‘δαιμόνι', ἤδη νῦν μιμνῄσκεο πατρίδος αἴης, </l>
<l n="473">εἴ τοι θέσφατόν ἐστι σαωθῆναι καὶ ἱκέσθαι </l>
<l n="474">οἶκον ἐϋκτίμενον καὶ σὴν ἐς πατρίδα γαῖαν.’ </l>
<l n="475" rend="indent(1)">[ὣς ἔφαν, αὐτὰρ ἐμοί γ' ἐπεπείθετο θυμὸς ἀγήνωρ. </l>
<l n="476">ὣς τότε μὲν πρόπαν ἦμαρ ἐς ἠέλιον καταδύντα </l>
<l n="477">ἥμεθα, δαινύμενοι κρέα τ' ἄσπετα καὶ μέθυ ἡδύ. </l>
<l n="478">ἦμος δ' ἠέλιος κατέδυ καὶ ἐπὶ κνέφας ἦλθεν, </l>
<l n="479">οἱ μὲν κοιμήσαντο κατὰ μέγαρα σκιόεντα.] </l>
<l n="480" rend="indent(1)">αὐτὰρ ἐγὼ Κίρκης ἐπιβὰς περικαλλέος εὐνῆς </l>
<l n="481">γούνων ἐλλιτάνευσα, θεὰ δέ μευ ἔκλυεν αὐδῆς, </l>
<l n="482">[καί μιν φωνήσας ἔπεα πτερόεντα προσηύδων·] </l>
<l n="483" rend="indent(1)">‘ὦ Κίρκη, τέλεσόν μοι ὑπόσχεσιν, ἥν περ ὑπέστης, </l>
<l n="484">οἴκαδε πεμψέμεναι· θυμὸς δέ μοι ἔσσυται ἤδη </l>
<l n="485">ἠδ' ἄλλων ἑτάρων, οἵ μευ φθινύθουσι φίλον κῆρ </l>
<l n="486">ἀμφ' ἔμ' ὀδυρόμενοι, ὅτε που σύ γε νόσφι γένηαι.’ </l>
<l n="487" rend="indent(1)">ὣς ἐφάμην, ἡ δ' αὐτίκ' ἀμείβετο δῖα θεάων· </l>
<l n="488">’διογενὲς Λαερτιάδη, πολυμήχαν' Ὀδυσσεῦ, </l>
<l n="489">μηκέτι νῦν ἀέκοντες ἐμῷ ἐνὶ μίμνετε οἴκῳ. <pb/> </l>
<l n="490">ἀλλ' ἄλλην χρὴ πρῶτον ὁδὸν τελέσαι καὶ ἱκέσθαι </l>
<l n="491">εἰς Ἀΐδαο δόμους καὶ ἐπαινῆς Περσεφονείης </l>
<l n="492">ψυχῇ χρησομένους Θηβαίου Τειρεσίαο, </l>
<l n="493">μάντιος ἀλαοῦ, τοῦ τε φρένες ἔμπεδοί εἰσι· </l>
<l n="494">τῷ καὶ τεθνηῶτι νόον πόρε Περσεφόνεια </l>
<l n="495">οἴῳ πεπνῦσθαι· τοὶ δὲ σκιαὶ ἀΐσσουσιν.’ </l>
<l n="496" rend="indent(1)">ὣς ἔφατ', αὐτὰρ ἐμοί γε κατεκλάσθη φίλον ἦτορ· </l>
<l n="497">κλαῖον δ' ἐν λεχέεσσι καθήμενος, οὐδέ νύ μοι κῆρ </l>
<l n="498">ἤθελ' ἔτι ζώειν καὶ ὁρᾶν φάος ἠελίοιο. </l>
<l n="499">αὐτὰρ ἐπεὶ κλαίων τε κυλινδόμενός τε κορέσθην, </l>
<l n="500">καὶ τότε δή μιν ἔπεσσιν ἀμειβόμενος προσέειπον· </l>
<l n="501" rend="indent(1)">‘ὦ Κίρκη, τίς γὰρ ταύτην ὁδὸν ἡγεμονεύσει; </l>
<l n="502">εἰς Ἄϊδος δ' οὔ πώ τις ἀφίκετο νηῒ μελαίνῃ.’ </l>
<l n="503" rend="indent(1)">ὣς ἐφάμην, ἡ δ' αὐτίκ' ἀμείβετο δῖα θεάων· </l>
<l n="504">[’διογενὲς Λαερτιάδη, πολυμήχαν' Ὀδυσσεῦ,] </l>
<l n="505">μή τί τοι ἡγεμόνος γε ποθὴ παρὰ νηῒ μελέσθω· </l>
<l n="506">ἱστὸν δὲ στήσας ἀνά θ' ἱστία λευκὰ πετάσσας </l>
<l n="507">ἧσθαι· τὴν δέ κέ τοι πνοιὴ βορέαο φέρῃσιν. </l>
<l n="508">ἀλλ' ὁπότ' ἂν δὴ νηῒ δι' Ὠκεανοῖο περήσῃς, </l>
<l n="509">ἔνθ' ἀκτή τε λάχεια καὶ ἄλσεα Περσεφονείης </l>
<l n="510">μακραί τ' αἴγειροι καὶ ἰτέαι ὠλεσίκαρποι, </l>
<l n="511">νῆα μὲν αὐτοῦ κέλσαι ἐπ' Ὠκεανῷ βαθυδίνῃ, </l>
<l n="512">αὐτὸς δ' εἰς Ἀΐδεω ἰέναι δόμον εὐρώεντα. </l>
<l n="513">ἔνθα μὲν εἰς Ἀχέροντα Πυριφλεγέθων τε ῥέουσι </l>
<l n="514">Κώκυτός θ', ὃς δὴ Στυγὸς ὕδατός ἐστιν ἀπορρώξ, <pb/> </l>
<l n="515">πέτρη τε ξύνεσίς τε δύω ποταμῶν ἐριδούπων· </l>
<l n="516">ἔνθα δ' ἔπειθ', ἥρως, χριμφθεὶς πέλας, ὥς σε κελεύω, </l>
<l n="517">βόθρον ὀρύξαι ὅσον τε πυγούσιον ἔνθα καὶ ἔνθα, </l>
<l n="518">ἀμφ' αὐτῷ δὲ χοὴν χεῖσθαι πᾶσιν νεκύεσσι, </l>
<l n="519">πρῶτα μελικρήτῳ, μετέπειτα δὲ ἡδέϊ οἴνῳ, </l>
<l n="520">τὸ τρίτον αὖθ' ὕδατι· ἐπὶ δ' ἄλφιτα λευκὰ παλύνειν. </l>
<l n="521">πολλὰ δὲ γουνοῦσθαι νεκύων ἀμενηνὰ κάρηνα, </l>
<l n="522">ἐλθὼν εἰς Ἰθάκην στεῖραν βοῦν, ἥ τις ἀρίστη, </l>
<l n="523">ῥέξειν ἐν μεγάροισι πυρήν τ' ἐμπλησέμεν ἐσθλῶν, </l>
<l n="524">Τειρεσίῃ δ' ἀπάνευθεν ὄϊν ἱερευσέμεν οἴῳ </l>
<l n="525">παμμέλαν', ὃς μήλοισι μεταπρέπει ὑμετέροισιν. </l>
<l n="526">αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν, </l>
<l n="527">ἔνθ' ὄϊν ἀρνειὸν ῥέζειν θῆλύν τε μέλαιναν </l>
<l n="528">εἰς Ἔρεβος στρέψας, αὐτὸς δ' ἀπονόσφι τραπέσθαι </l>
<l n="529">ἱέμενος ποταμοῖο ῥοάων· ἔνθα δὲ πολλαὶ </l>
<l n="530">ψυχαὶ ἐλεύσονται νεκύων κατατεθνηώτων. </l>
<l n="531">δὴ τότ' ἔπειθ' ἑτάροισιν ἐποτρῦναι καὶ ἀνῶξαι </l>
<l n="532">μῆλα, τὰ δὴ κατάκειτ' ἐσφαγμένα νηλέϊ χαλκῷ, </l>
<l n="533">δείραντας κατακῆαι, ἐπεύξασθαι δὲ θεοῖσιν, </l>
<l n="534">ἰφθίμῳ τ' Ἀΐδῃ καὶ ἐπαινῇ Περσεφονείῃ· </l>
<l n="535">αὐτὸς δὲ ξίφος ὀξὺ ἐρυσσάμενος παρὰ μηροῦ </l>
<l n="536">ἧσθαι, μηδὲ ἐᾶν νεκύων ἀμενηνὰ κάρηνα </l>
<l n="537">αἵματος ἄσσον ἴμεν πρὶν Τειρεσίαο πυθέσθαι. </l>
<l n="538">ἔνθα τοι αὐτίκα μάντις ἐλεύσεται, ὄρχαμε λαῶν, </l>
<l n="539">ὅς κέν τοι εἴπῃσιν ὁδὸν καὶ μέτρα κελεύθου </l>
<l n="540">νόστον θ', ὡς ἐπὶ πόντον ἐλεύσεαι ἰχθυόεντα.’ </l>
<l n="541" rend="indent(1)">ὣς ἔφατ', αὐτίκα δὲ χρυσόθρονος ἤλυθεν Ἠώς. </l>
<l n="542">ἀμφὶ δέ με χλαῖνάν τε χιτῶνά τε εἵματα ἕσσεν· </l>
<l n="543">αὐτὴ δ' ἀργύφεον φᾶρος μέγα ἕννυτο νύμφη, </l>
<l n="544">λεπτὸν καὶ χαρίεν, περὶ δὲ ζώνην βάλετ' ἰξυῖ <pb/> </l>
<l n="545">καλὴν χρυσείην, κεφαλῇ δ' ἐπέθηκε καλύπτρην. </l>
<l n="546">αὐτὰρ ἐγὼ διὰ δώματ' ἰὼν ὤτρυνον ἑταίρους </l>
<l n="547">μειλιχίοισ' ἐπέεσσι παρασταδὸν ἄνδρα ἕκαστον· </l>
<l n="548" rend="indent(1)">‘μηκέτι νῦν εὕδοντες ἀωτεῖτε γλυκὺν ὕπνον, </l>
<l n="549">ἀλλ' ἴομεν· δὴ γάρ μοι ἐπέφραδε πότνια Κίρκη.’ </l>
<l n="550" rend="indent(1)">ὣς ἐφάμην, τοῖσιν δ' ἐπεπείθετο θυμὸς ἀγήνωρ. </l>
<l n="551">οὐδὲ μὲν οὐδ' ἔνθεν περ ἀπήμονας ἦγον ἑταίρους. </l>
<l n="552">Ἐλπήνωρ δέ τις ἔσκε νεώτατος, οὔτε τι λίην </l>
<l n="553">ἄλκιμος ἐν πολέμῳ οὔτε φρεσὶν ᾗσιν ἀρηρώς, </l>
<l n="554">ὅς μοι ἄνευθ' ἑτάρων ἱεροῖσ' ἐν δώμασι Κίρκης, </l>
<l n="555">ψύχεος ἱμείρων, κατελέξατο οἰνοβαρείων· </l>
<l n="556">κινυμένων δ' ἑτάρων ὅμαδον καὶ δοῦπον ἀκούσας </l>
<l n="557">ἐξαπίνης ἀνόρουσε καὶ ἐκλάθετο φρεσὶν ᾗσιν </l>
<l n="558">ἄψορρον καταβῆναι ἰὼν ἐς κλίμακα μακρήν, </l>
<l n="559">ἀλλὰ καταντικρὺ τέγεος πέσεν· ἐκ δέ οἱ αὐχὴν </l>
<l n="560">ἀστραγάλων ἐάγη, ψυχὴ δ' Ἄϊδόσδε κατῆλθεν. </l>
<l n="561">ἐρχομένοισι δὲ τοῖσιν ἐγὼ μετὰ μῦθον ἔειπον· </l>
<l n="562" rend="indent(1)">‘φάσθε νύ που οἶκόνδε φίλην ἐς πατρίδα γαῖαν </l>
<l n="563">ἔρχεσθ'· ἄλλην δ' ἧμιν ὁδὸν τεκμήρατο Κίρκη </l>
<l n="564">εἰς Ἀΐδαο δόμους καὶ ἐπαινῆς Περσεφονείης </l>
<l n="565">ψυχῇ χρησομένους θηβαίου Τειρεσίαο.’ </l>
<l n="566" rend="indent(1)">ὣς ἐφάμην, τοῖσιν δὲ κατεκλάσθη φίλον ἦτορ, </l>
<l n="567">ἑζόμενοι δὲ κατ' αὖθι γόων τίλλοντό τε χαίτας· </l>
<l n="568">ἀλλ' οὐ γάρ τις πρῆξις ἐγίνετο μυρομένοισιν. </l>
<l n="569" rend="indent(1)">ἀλλ' ὅτε δή ῥ' ἐπὶ νῆα θοὴν καὶ θῖνα θαλάσσης </l>
<l n="570">ᾔομεν ἀχνύμενοι, θαλερὸν κατὰ δάκρυ χέοντες, </l>
<l n="571">τόφρα δ' ἄρ' οἰχομένη Κίρκη παρὰ νηῒ μελαίνῃ </l>
<l n="572">ἀρνειὸν κατέδησεν ὄϊν θῆλύν τε μέλαιναν, </l>
<l n="573">ῥεῖα παρεξελθοῦσα· τίς ἂν θεὸν οὐκ ἐθέλοντα </l>
<l n="574">ὀφθαλμοῖσιν ἴδοιτ' ἢ ἔνθ' ἢ ἔνθα κιόντα; <pb/> </l>
</div>
<div type="Book" n="11">
<l n="t"><label type="head">ΟΔΥΣΣΕΙΑΣ Λ</label> </l>
<l n="1">Αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν, </l>
<l n="2">νῆα μὲν ἂρ πάμπρωτον ἐρύσσαμεν εἰς ἅλα δῖαν, </l>
<l n="3">ἐν δ' ἱστὸν τιθέμεσθα καὶ ἱστία νηῒ μελαίνῃ, </l>
<l n="4">ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ </l>
<l n="5">βαίνομεν ἀχνύμενοι, θαλερὸν κατὰ δάκρυ χέοντες. </l>
<l n="6">ἡμῖν δ' αὖ κατόπισθε νεὸς κυανοπρῴροιο </l>
<l n="7">ἴκμενον οὖρον ἵει πλησίστιον, ἐσθλὸν ἑταῖρον, </l>
<l n="8">Κίρκη ἐϋπλόκαμος, δεινὴ θεὸς αὐδήεσσα. </l>
<l n="9">ἡμεῖς δ' ὅπλα ἕκαστα πονησάμενοι κατὰ νῆα </l>
<l n="10">ἥμεθα· τὴν δ' ἄνεμός τε κυβερνήτης τ' ἴθυνε. </l>
<l n="11">τῆς δὲ πανημερίης τέταθ' ἱστία ποντοπορούσης. </l>
<l n="12">δύσετό τ' ἠέλιος σκιόωντό τε πᾶσαι ἀγυιαί· </l>
<l n="13">ἡ δ' ἐς πείραθ' ἵκανε βαθυρρόου Ὠκεανοῖο. </l>
<l n="14" rend="indent(1)">ἔνθα δὲ Κιμμερίων ἀνδρῶν δῆμός τε πόλις τε, </l>
<l n="15">ἠέρι καὶ νεφέλῃ κεκαλυμμένοι· οὐδέ ποτ' αὐτοὺς </l>
<l n="16">Ἠέλιος φαέθων καταδέρκεται ἀκτίνεσσιν, </l>
<l n="17">οὔθ' ὁπότ' ἂν στείχῃσι πρὸς οὐρανὸν ἀστερόεντα, </l>
<l n="18">οὔθ' ὅτ' ἂν ἂψ ἐπὶ γαῖαν ἀπ' οὐρανόθεν προτράπηται, </l>
<l n="19">ἀλλ' ἐπὶ νὺξ ὀλοὴ τέταται δειλοῖσι βροτοῖσι. </l>
<l n="20">νῆα μὲν ἔνθ' ἐλθόντες ἐκέλσαμεν, ἐκ δὲ τὰ μῆλα </l>
<l n="21">εἱλόμεθ'· αὐτοὶ δ' αὖτε παρὰ ῥόον Ὠκεανοῖο </l>
<l n="22">ᾔομεν, ὄφρ' ἐς χῶρον ἀφικόμεθ', ὃν φράσε Κίρκη. <pb/> </l>
<l n="23" rend="indent(1)">ἔνθ' ἱερήϊα μὲν Περιμήδης Εὐρύλοχός τε </l>
<l n="24">ἔσχον· ἐγὼ δ' ἄορ ὀξὺ ἐρυσσάμενος παρὰ μηροῦ </l>
<l n="25">βόθρον ὄρυξ' ὅσσον τε πυγούσιον ἔνθα καὶ ἔνθα, </l>
<l n="26">ἀμφ' αὐτῷ δὲ χοὴν χεόμην πᾶσιν νεκύεσσι, </l>
<l n="27">πρῶτα μελικρήτῳ, μετέπειτα δὲ ἡδέϊ οἴνῳ, </l>
<l n="28">τὸ τρίτον αὖθ' ὕδατι· ἐπὶ δ' ἄλφιτα λευκὰ πάλυνον. </l>
<l n="29">πολλὰ δὲ γουνούμην νεκύων ἀμενηνὰ κάρηνα, </l>
<l n="30">ἐλθὼν εἰς Ἰθάκην στεῖραν βοῦν, ἥ τις ἀρίστη, </l>
<l n="31">ῥέξειν ἐν μεγάροισι πυρήν τ' ἐμπλησέμεν ἐσθλῶν, </l>
<l n="32">Τειρεσίῃ δ' ἀπάνευθεν ὄϊν ἱερευσέμεν οἴῳ </l>
<l n="33">παμμέλαν', ὃς μήλοισι μεταπρέπει ἡμετέροισι. </l>
<l n="34">τοὺς δ' ἐπεὶ εὐχωλῇσι λιτῇσί τε, ἔθνεα νεκρῶν, </l>
<l n="35">ἐλλισάμην, τὰ δὲ μῆλα λαβὼν ἀπεδειροτόμησα </l>
<l n="36">ἐς βόθρον, ῥέε δ' αἷμα κελαινεφές· αἱ δ' ἀγέροντο </l>
<l n="37">ψυχαὶ ὑπὲξ Ἐρέβευς νεκύων κατατεθνηώτων· </l>
<l n="38">νύμφαι τ' ἠΐθεοί τε πολύτλητοί τε γέροντες </l>
<l n="39">παρθενικαί τ' ἀταλαὶ νεοπενθέα θυμὸν ἔχουσαι, </l>
<l n="40">πολλοὶ δ' οὐτάμενοι χαλκήρεσιν ἐγχείῃσιν, </l>
<l n="41">ἄνδρες ἀρηΐφατοι, βεβροτωμένα τεύχε' ἔχοντες· </l>
<l n="42">οἳ πολλοὶ περὶ βόθρον ἐφοίτων ἄλλοθεν ἄλλος </l>
<l n="43">θεσπεσίῃ ἰαχῇ· ἐμὲ δὲ χλωρὸν δέος ᾕρει. </l>
<l n="44">δὴ τότ' ἔπειθ' ἑτάροισιν ἐποτρύνας ἐκέλευσα </l>
<l n="45">μῆλα, τὰ δὴ κατέκειτ' ἐσφαγμένα νηλέϊ χαλκῷ, </l>
<l n="46">δείραντας κατακῆαι, ἐπεύξασθαι δὲ θεοῖσιν, </l>
<l n="47">ἰφθίμῳ τ' Ἀΐδῃ καὶ ἐπαινῇ Περσεφονείῃ· </l>
<l n="48">αὐτὸς δὲ ξίφος ὀξὺ ἐρυσσάμενος παρὰ μηροῦ <pb/> </l>
<l n="49">ἥμην οὐδ' εἴων νεκύων ἀμενηνὰ κάρηνα </l>
<l n="50">αἵματος ἄσσον ἴμεν πρὶν Τειρεσίαο πυθέσθαι. </l>
<l n="51" rend="indent(1)">πρώτη δὲ ψυχὴ Ἐλπήνορος ἦλθεν ἑταίρου· </l>
<l n="52">οὐ γάρ πω ἐτέθαπτο ὑπὸ χθονὸς εὐρυοδείης· </l>
<l n="53">σῶμα γὰρ ἐν Κίρκης μεγάρῳ κατελείπομεν ἡμεῖς </l>
<l n="54">ἄκλαυτον καὶ ἄθαπτον, ἐπεὶ πόνος ἄλλος ἔπειγε. </l>
<l n="55">τὸν μὲν ἐγὼ δάκρυσα ἰδὼν ἐλέησά τε θυμῷ </l>
<l n="56">καί μιν φωνήσας ἔπεα πτερόεντα προσηύδων· </l>
<l n="57" rend="indent(1)">‘Ἐλπῆνορ, πῶς ἦλθες ὑπὸ ζόφον ἠερόεντα; </l>
<l n="58">ἔφθης πεζὸς ἰὼν ἢ ἐγὼ σὺν νηῒ μελαίνῃ.’ </l>
<l n="59" rend="indent(1)">ὣς ἐφάμην, ὁ δέ μ' οἰμώξας ἠμείβετο μύθῳ· </l>
<l n="60">[’διογενὲς Λαερτιάδη, πολυμήχαν' Ὀδυσσεῦ,] </l>
<l n="61">ἆσέ με δαίμονος αἶσα κακὴ καὶ ἀθέσφατος οἶνος· </l>
<l n="62">Κίρκης δ' ἐν μεγάρῳ καταλέγμενος οὐκ ἐνόησα </l>
<l n="63">ἄψορρον καταβῆναι ἰὼν ἐς κλίμακα μακρήν, </l>
<l n="64">ἀλλὰ καταντικρὺ τέγεος πέσον· ἐκ δέ μοι αὐχὴν </l>
<l n="65">ἀστραγάλων ἐάγη, ψυχὴ δ' Ἄϊδόσδε κατῆλθε. </l>
<l n="66">νῦν δέ σε τῶν ὄπιθεν γουνάζομαι, οὐ παρεόντων, </l>
<l n="67">πρός τ' ἀλόχου καὶ πατρός, ὅ σ' ἔτρεφε τυτθὸν ἐόντα, </l>
<l n="68">Τηλεμάχου θ', ὃν μοῦνον ἐνὶ μεγάροισιν ἔλειπες· </l>
<l n="69">οἶδα γὰρ ὡς ἐνθένδε κιὼν δόμου ἐξ Ἀΐδαο </l>
<l n="70">νῆσον ἐς Αἰαίην σχήσεις εὐεργέα νῆα· </l>
<l n="71">ἔνθα σ' ἔπειτα, ἄναξ, κέλομαι μνήσασθαι ἐμεῖο. </l>
<l n="72">μή μ' ἄκλαυτον ἄθαπτον ἰὼν ὄπιθεν καταλείπειν </l>
<l n="73">νοσφισθείς, μή τοί τι θεῶν μήνιμα γένωμαι, </l>
<l n="74">ἀλλά με κακκῆαι σὺν τεύχεσιν, ἅσσα μοί ἐστι, </l>
<l n="75">σῆμά τέ μοι χεῦαι πολιῆς ἐπὶ θινὶ θαλάσσης, <pb/> </l>
<l n="76">ἀνδρὸς δυστήνοιο, καὶ ἐσσομένοισι πυθέσθαι· </l>
<l n="77">ταῦτά τέ μοι τελέσαι πῆξαί τ' ἐπὶ τύμβῳ ἐρετμόν, </l>
<l n="78">τῷ καὶ ζωὸς ἔρεσσον ἐὼν μετ' ἐμοῖσ' ἑτάροισιν.’ </l>
<l n="79" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="80">’ταῦτά τοι, ὦ δύστηνε, τελευτήσω τε καὶ ἕρξω.’ </l>
<l n="81" rend="indent(1)">νῶϊ μὲν ὣς ἐπέεσσιν ἀμειβομένω στυγεροῖσιν </l>
<l n="82">ἥμεθ', ἐγὼ μὲν ἄνευθεν ἐφ' αἵματι φάσγανον ἴσχων, </l>
<l n="83">εἴδωλον δ' ἑτέρωθεν ἑταίρου πόλλ' ἀγόρευεν. </l>
<l n="84" rend="indent(1)">ἦλθε δ' ἐπὶ ψυχὴ μητρὸς κατατεθνηυίης, </l>
<l n="85">Αὐτολύκου θυγάτηρ μεγαλήτορος Ἀντίκλεια, </l>
<l n="86">τὴν ζωὴν κατέλειπον ἰὼν εἰς Ἴλιον ἱρήν. </l>
<l n="87">τὴν μὲν ἐγὼ δάκρυσα ἰδὼν ἐλέησά τε θυμῷ· </l>
<l n="88">ἀλλ' οὐδ' ὧς εἴων προτέρην, πυκινόν περ ἀχεύων, </l>
<l n="89">αἵματος ἄσσον ἴμεν πρὶν Τειρεσίαο πυθέσθαι. </l>
<l n="90" rend="indent(1)">ἦλθε δ' ἐπὶ ψυχὴ Θηβαίου Τειρεσίαο, </l>
<l n="91">χρύσεον σκῆπτρον ἔχων, ἐμὲ δ' ἔγνω καὶ προσέειπε· </l>
<l n="92" rend="indent(1)">[’διογενὲς Λαερτιάδη, πολυμήχαν' Ὀδυσσεῦ,] </l>
<l n="93">τίπτ' αὖτ', ὦ δύστηνε, λιπὼν φάος ἠελίοιο </l>
<l n="94">ἤλυθες, ὄφρα ἴδῃ νέκυας καὶ ἀτερπέα χῶρον; </l>
<l n="95">ἀλλ' ἀποχάζεο βόθρου, ἄπισχε δὲ φάσγανον ὀξύ, </l>
<l n="96">αἵματος ὄφρα πίω καί τοι νημερτέα εἴπω.’ </l>
<l n="97" rend="indent(1)">ὣς φάτ', ἐγὼ δ' ἀναχασσάμενος ξίφος ἀργυρόηλον </l>
<l n="98">κουλεῷ ἐγκατέπηξ'. ὁ δ' ἐπεὶ πίεν αἷμα κελαινόν, </l>
<l n="99">καὶ τότε δή μ' ἐπέεσσι προσηύδα μάντις ἀμύμων· </l>
<l n="100" rend="indent(1)">‘νόστον δίζηαι μελιηδέα, φαίδιμ' Ὀδυσσεῦ· </l>
<l n="101">τὸν δέ τοι ἀργαλέον θήσει θεός. οὐ γὰρ ὀΐω </l>
<l n="102">λήσειν ἐννοσίγαιον, ὅ τοι κότον ἔνθετο θυμῷ, </l>
<l n="103">χωόμενος ὅτι οἱ υἱὸν φίλον ἐξαλάωσας. <pb/> </l>
<l n="104">ἀλλ' ἔτι μέν κε καὶ ὧς, κακά περ πάσχοντες, ἵκοισθε, </l>
<l n="105">αἴ κ' ἐθέλῃς σὸν θυμὸν ἐρυκακέειν καὶ ἑταίρων, </l>
<l n="106">ὁππότε κεν πρῶτον πελάσῃς εὐεργέα νῆα </l>
<l n="107">Θρινακίῃ νήσῳ, προφυγὼν ἰοειδέα πόντον, </l>
<l n="108">βοσκομένας δ' εὕρητε βόας καὶ ἴφια μῆλα </l>
<l n="109">Ἠελίου, ὃς πάντ' ἐφορᾷ καὶ πάντ' ἐπακούει. </l>
<l n="110">τὰς εἰ μέν κ' ἀσινέας ἐάᾳς νόστου τε μέδηαι, </l>
<l n="111">καί κεν ἔτ' εἰς Ἰθάκην, κακά περ πάσχοντες, ἵκοισθε· </l>
<l n="112">εἰ δέ κε σίνηαι, τότε τοι τεκμαίρομ' ὄλεθρον </l>
<l n="113">νηΐ τε καὶ ἑτάροισ'. αὐτὸς δ' εἴ πέρ κεν ἀλύξῃς, </l>
<l n="114">ὀψὲ κακῶς νεῖαι, ὀλέσας ἄπο πάντας ἑταίρους, </l>
<l n="115">νηὸς ἐπ' ἀλλοτρίης· δήεις δ' ἐν πήματα οἴκῳ, </l>
<l n="116">ἄνδρας ὑπερφιάλους, οἵ τοι βίοτον κατέδουσι </l>
<l n="117">μνώμενοι ἀντιθέην ἄλοχον καὶ ἕδνα διδόντες. </l>
<l n="118">ἀλλ' ἦ τοι κείνων γε βίας ἀποτείσεαι ἐλθών· </l>
<l n="119">αὐτὰρ ἐπὴν μνηστῆρας ἐνὶ μεγάροισι τεοῖσι </l>
<l n="120">κτείνῃς ἠὲ δόλῳ ἢ ἀμφαδὸν ὀξέϊ χαλκῷ, </l>
<l n="121">ἔρχεσθαι δὴ ἔπειτα, λαβὼν εὐῆρες ἐρετμόν, </l>
<l n="122">εἰς ὅ κε τοὺς ἀφίκηαι, οἳ οὐκ ἴσασι θάλασσαν </l>
<l n="123">ἀνέρες οὐδέ θ' ἅλεσσι μεμιγμένον εἶδαρ ἔδουσιν· </l>
<l n="124">οὐδ' ἄρα τοὶ ἴσασι νέας φοινικοπαρῄους, </l>
<l n="125">οὐδ' εὐήρε' ἐρετμά, τά τε πτερὰ νηυσὶ πέλονται. </l>
<l n="126">σῆμα δέ τοι ἐρέω μάλ' ἀριφραδές, οὐδέ σε λήσει· </l>
<l n="127">ὁππότε κεν δή τοι ξυμβλήμενος ἄλλος ὁδίτης </l>
<l n="128">φήῃ ἀθηρηλοιγὸν ἔχειν ἀνὰ φαιδίμῳ ὤμῳ, </l>
<l n="129">καὶ τότε δὴ γαίῃ πήξας εὐῆρες ἐρετμόν, </l>
<l n="130">ἕρξας ἱερὰ καλὰ Ποσειδάωνι ἄνακτι, </l>
<l n="131">ἀρνειὸν ταῦρόν τε συῶν τ' ἐπιβήτορα κάπρον, <pb/> </l>
<l n="132">οἴκαδ' ἀποστείχειν ἕρδειν θ' ἱερὰς ἑκατόμβας </l>
<l n="133">ἀθανάτοισι θεοῖσι, τοὶ οὐρανὸν εὐρὺν ἔχουσι, </l>
<l n="134">πᾶσι μάλ' ἑξείης. θάνατος δέ τοι ἐξ ἁλὸς αὐτῷ </l>
<l n="135">ἀβληχρὸς μάλα τοῖος ἐλεύσεται, ὅς κέ σε πέφνῃ </l>
<l n="136">γήρᾳ ὕπο λιπαρῷ ἀρημένον· ἀμφὶ δὲ λαοὶ </l>
<l n="137">ὄλβιοι ἔσσονται. τὰ δέ τοι νημερτέα εἴρω.’ </l>
<l n="138" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="139">’Τειρεσίη, τὰ μὲν ἄρ που ἐπέκλωσαν θεοὶ αὐτοί. </l>
<l n="140">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="141">μητρὸς τήνδ' ὁρόω ψυχὴν κατατεθνηυίης· </l>
<l n="142">ἡ δ' ἀκέουσ' ἧσται σχεδὸν αἵματος οὐδ' ἑὸν υἱὸν </l>
<l n="143">ἔτλη ἐσάντα ἰδεῖν οὐδὲ προτιμυθήσασθαι· </l>
<l n="144">εἰπέ, ἄναξ, πῶς κέν με ἀναγνοίη τὸν ἐόντα;’ </l>
<l n="145" rend="indent(1)">ὣς ἐφάμην, ὁ δέ μ' αὐτίκ' ἀμειβόμενος προσέειπε· </l>
<l n="146">’ῥηΐδιόν τοι ἔπος ἐρέω καὶ ἐνὶ φρεσὶ θήσω· </l>
<l n="147">ὅν τινα μέν κεν ἐᾷς νεκύων κατατεθνηώτων </l>
<l n="148">αἵματος ἄσσον ἴμεν, ὁ δέ τοι νημερτὲς ἐνίψει· </l>
<l n="149">ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.’ </l>
<l n="150" rend="indent(1)">ὣς φαμένη ψυχὴ μὲν ἔβη δόμον Ἄϊδος εἴσω </l>
<l n="151">Τειρεσίαο ἄνακτος, ἐπεὶ κατὰ θέσφατ' ἔλεξεν· </l>
<l n="152">αὐτὰρ ἐγὼν αὐτοῦ μένον ἔμπεδον, ὄφρ' ἐπὶ μήτηρ </l>
<l n="153">ἤλυθε καὶ πίεν αἷμα κελαινεφές· αὐτίκα δ' ἔγνω </l>
<l n="154">καί μ' ὀλοφυρομένη ἔπεα πτερόεντα προσηύδα· </l>
<l n="155" rend="indent(1)">‘τέκνον ἐμόν, πῶς ἦλθες ὑπὸ ζόφον ἠερόεντα </l>
<l n="156">ζωὸς ἐών; χαλεπὸν δὲ τάδε ζωοῖσιν ὁρᾶσθαι. </l>
<l n="157">μέσσῳ γὰρ μεγάλοι ποταμοὶ καὶ δεινὰ ῥέεθρα, </l>
<l n="158">Ὠκεανὸς μὲν πρῶτα, τὸν οὔ πως ἔστι περῆσαι </l>
<l n="159">πεζὸν ἐόντ', ἢν μή τις ἔχῃ εὐεργέα νῆα. <pb/> </l>
<l n="160">ἦ νῦν δὴ Τροίηθεν ἀλώμενος ἐνθάδ' ἱκάνεις </l>
<l n="161">νηΐ τε καὶ ἑτάροισι πολὺν χρόνον; οὐδέ πω ἦλθες </l>
<l n="162">εἰς Ἰθάκην οὐδ' εἶδες ἐνὶ μεγάροισι γυναῖκα;’ </l>
<l n="163" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="164">’μῆτερ ἐμή, χρειώ με κατήγαγεν εἰς Ἀΐδαο </l>
<l n="165">ψυχῇ χρησόμενον Θηβαίου Τειρεσίαο· </l>
<l n="166">οὐ γάρ πω σχεδὸν ἦλθον Ἀχαιΐδος οὐδέ πω ἁμῆς </l>
<l n="167">γῆς ἐπέβην, ἀλλ' αἰὲν ἔχων ἀλάλημαι ὀϊζύν, </l>
<l n="168">ἐξ οὗ τὰ πρώτισθ' ἑπόμην Ἀγαμέμνονι δίῳ </l>
<l n="169">Ἴλιον εἰς εὔπωλον, ἵνα Τρώεσσι μαχοίμην. </l>
<l n="170">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="171">τίς νύ σε κὴρ ἐδάμασσε τανηλεγέος θανάτοιο; </l>
<l n="172">ἢ δολιχὴ νοῦσος, ἦ Ἄρτεμις ἰοχέαιρα </l>
<l n="173">οἷσ' ἀγανοῖσι βέλεσσιν ἐποιχομένη κατέπεφνεν; </l>
<l n="174">εἰπὲ δέ μοι πατρός τε καὶ υἱέος, ὃν κατέλειπον, </l>
<l n="175">ἢ ἔτι πὰρ κείνοισιν ἐμὸν γέρας, ἦέ τις ἤδη </l>
<l n="176">ἀνδρῶν ἄλλος ἔχει, ἐμὲ δ' οὐκέτι φασὶ νέεσθαι. </l>
<l n="177">εἰπὲ δέ μοι μνηστῆς ἀλόχου βουλήν τε νόον τε, </l>
<l n="178">ἠὲ μένει παρὰ παιδὶ καὶ ἔμπεδα πάντα φυλάσσει, </l>
<l n="179">ἦ ἤδη μιν ἔγημεν Ἀχαιῶν ὅς τις ἄριστος.’ </l>
<l n="180" rend="indent(1)">ὣς ἐφάμην, ἡ δ' αὐτίκ' ἀμείβετο πότνια μήτηρ· </l>
<l n="181">’καὶ λίην κείνη γε μένει τετληότι θυμῷ </l>
<l n="182">σοῖσιν ἐνὶ μεγάροισιν· ὀϊζυραὶ δέ οἱ αἰεὶ </l>
<l n="183">φθίνουσιν νύκτες τε καὶ ἤματα δάκρυ χεούσῃ. </l>
<l n="184">σὸν δ' οὔ πώ τις ἔχει καλὸν γέρας, ἀλλὰ ἕκηλος </l>
<l n="185">Τηλέμαχος τεμένεα νέμεται καὶ δαῖτας ἐΐσας <pb/> </l>
<l n="186">δαίνυται, ἃς ἐπέοικε δικασπόλον ἄνδρ' ἀλεγύνειν· </l>
<l n="187">πάντες γὰρ καλέουσι. πατὴρ δὲ σὸς αὐτόθι μίμνει </l>
<l n="188">ἀγρῷ οὐδὲ πόλινδε κατέρχεται· οὐδέ οἱ εὐναὶ </l>
<l n="189">δέμνια καὶ χλαῖναι καὶ ῥήγεα σιγαλόεντα, </l>
<l n="190">ἀλλ' ὅ γε χεῖμα μὲν εὕδει ὅθι δμῶες ἐνὶ οἴκῳ, </l>
<l n="191">ἐν κόνι ἄγχι πυρός, κακὰ δὲ χροῒ εἵματα εἷται· </l>
<l n="192">αὐτὰρ ἐπὴν ἔλθῃσι θέρος τεθαλυῖά τ' ὀπώρη, </l>
<l n="193">πάντῃ οἱ κατὰ γουνὸν ἀλῳῆς οἰνοπέδοιο </l>
<l n="194">φύλλων κεκλιμένων χθαμαλαὶ βεβλήαται εὐναί. </l>
<l n="195">ἔνθ' ὅ γε κεῖτ' ἀχέων, μέγα δὲ φρεσὶ πένθος ἀέξει </l>
<l n="196">σὸν νόστον ποθέων· χαλεπὸν δ' ἐπὶ γῆρας ἱκάνει. </l>
<l n="197">οὕτω γὰρ καὶ ἐγὼν ὀλόμην καὶ πότμον ἐπέσπον· </l>
<l n="198">οὔτ' ἐμέ γ' ἐν μεγάροισιν ἐΰσκοπος ἰοχέαιρα </l>
<l n="199">οἷσ' ἀγανοῖσι βέλεσσιν ἐποιχομένη κατέπεφνεν, </l>
<l n="200">οὔτε τις οὖν μοι νοῦσος ἐπήλυθεν, ἥ τε μάλιστα </l>
<l n="201">τηκεδόνι στυγερῇ μελέων ἐξείλετο θυμόν· </l>
<l n="202">ἀλλά με σός τε πόθος σά τε μήδεα, φαίδιμ' Ὀδυσσεῦ, </l>
<l n="203">σή τ' ἀγανοφροσύνη μελιηδέα θυμὸν ἀπηύρα.’ </l>
<l n="204" rend="indent(1)">ὣς ἔφατ', αὐτὰρ ἐγώ γ' ἔθελον φρεσὶ μερμηρίξας </l>
<l n="205">μητρὸς ἐμῆς ψυχὴν ἑλέειν κατατεθνηυίης. </l>
<l n="206">τρὶς μὲν ἐφωρμήθην, ἑλέειν τέ με θυμὸς ἀνώγει, </l>
<l n="207">τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ </l>
<l n="208">ἔπτατ'· ἐμοὶ δ' ἄχος ὀξὺ γενέσκετο κηρόθι μᾶλλον, </l>
<l n="209">καί μιν φωνήσας ἔπεα πτερόεντα προσηύδων· </l>
<l n="210" rend="indent(1)">‘μῆτερ ἐμή, τί νύ μ' οὐ μίμνεις ἑλέειν μεμαῶτα, </l>
<l n="211">ὄφρα καὶ εἰν Ἀΐδαο φίλας περὶ χεῖρε βαλόντε </l>
<l n="212">ἀμφοτέρω κρυεροῖο τεταρπώμεσθα γόοιο; <pb/> </l>
<l n="213">ἦ τί μοι εἴδωλον τόδ' ἀγαυὴ Περσεφόνεια </l>
<l n="214">ὤτρυν', ὄφρ' ἔτι μᾶλλον ὀδυρόμενος στεναχίζω;’ </l>
<l n="215" rend="indent(1)">ὣς ἐφάμην, ἡ δ' αὐτίκ' ἀμείβετο πότνια μήτηρ· </l>
<l n="216">’ὤ μοι, τέκνον ἐμόν, περὶ πάντων κάμμορε φωτῶν, </l>
<l n="217">οὔ τί σε Περσεφόνεια Διὸς θυγάτηρ ἀπαφίσκει, </l>
<l n="218">ἀλλ' αὕτη δίκη ἐστὶ βροτῶν, ὅτε τίς κε θάνῃσιν. </l>
<l n="219">οὐ γὰρ ἔτι σάρκας τε καὶ ὀστέα ἶνες ἔχουσιν, </l>
<l n="220">ἀλλὰ τὰ μέν τε πυρὸς κρατερὸν μένος αἰθομένοιο </l>
<l n="221">δαμνᾷ, ἐπεί κε πρῶτα λίπῃ λεύκ' ὀστέα θυμός, </l>
<l n="222">ψυχὴ δ' ἠΰτ' ὄνειρος ἀποπταμένη πεπότηται. </l>
<l n="223">ἀλλὰ φόωσδε τάχιστα λιλαίεο· ταῦτα δὲ πάντα </l>
<l n="224">ἴσθ', ἵνα καὶ μετόπισθε τεῇ εἴπῃσθα γυναικί.’ </l>
<l n="225" rend="indent(1)">νῶϊ μὲν ὣς ἐπέεσσιν ἀμειβόμεθ', αἱ δὲ γυναῖκες </l>
<l n="226">ἤλυθον, ὤτρυνεν γὰρ ἀγαυὴ Περσεφόνεια, </l>
<l n="227">ὅσσαι ἀριστήων ἄλοχοι ἔσαν ἠδὲ θύγατρες. </l>
<l n="228">αἱ δ' ἀμφ' αἷμα κελαινὸν ἀολλέες ἠγερέθοντο, </l>
<l n="229">αὐτὰρ ἐγὼ βούλευον, ὅπως ἐρέοιμι ἑκάστην. </l>
<l n="230">ἥδε δέ μοι κατὰ θυμὸν ἀρίστη φαίνετο βουλή· </l>
<l n="231">σπασσάμενος τανύηκες ἄορ παχέος παρὰ μηροῦ </l>
<l n="232">οὐκ εἴων πίνειν ἅμα πάσας αἷμα κελαινόν. </l>
<l n="233">αἱ δὲ προμνηστῖναι ἐπήϊσαν, ἠδὲ ἑκάστη </l>
<l n="234">ὃν γόνον ἐξαγόρευεν· ἐγὼ δ' ἐρέεινον ἁπάσας. </l>
<l n="235" rend="indent(1)">ἔνθ' ἦ τοι πρώτην Τυρὼ ἴδον εὐπατέρειαν, </l>
<l n="236">ἣ φάτο Σαλμωνῆος ἀμύμονος ἔκγονος εἶναι, </l>
<l n="237">φῆ δὲ Κρηθῆος γυνὴ ἔμμεναι Αἰολίδαο· </l>
<l n="238">ἣ ποταμοῦ ἠράσσατ' Ἐνιπῆος θείοιο, </l>
<l n="239">ὃς πολὺ κάλλιστος ποταμῶν ἐπὶ γαῖαν ἵησι, <pb/> </l>
<l n="240">καί ῥ' ἐπ' Ἐνιπῆος πωλέσκετο καλὰ ῥέεθρα. </l>
<l n="241">τῷ δ' ἄρα εἰσάμενος γαιήοχος ἐννοσίγαιος </l>
<l n="242">ἐν προχοῇς ποταμοῦ παρελέξατο δινήεντος· </l>
<l n="243">πορφύρεον δ' ἄρα κῦμα περιστάθη οὔρεϊ ἶσον, </l>
<l n="244">κυρτωθέν, κρύψεν δὲ θεὸν θνητήν τε γυναῖκα. </l>
<l n="245">[λῦσε δὲ παρθενίην ζώνην, κατὰ δ' ὕπνον ἔχευεν.] </l>
<l n="246">αὐτὰρ ἐπεί ῥ' ἐτέλεσσε θεὸς φιλοτήσια ἔργα, </l>
<l n="247">ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε· </l>
<l n="248" rend="indent(1)">‘χαῖρε, γύναι, φιλότητι· περιπλομένου δ' ἐνιαυτοῦ </l>
<l n="249">τέξεαι ἀγλαὰ τέκνα, ἐπεὶ οὐκ ἀποφώλιοι εὐναὶ </l>
<l n="250">ἀθανάτων· σὺ δὲ τοὺς κομέειν ἀτιταλλέμεναί τε. </l>
<l n="251">νῦν δ' ἔρχευ πρὸς δῶμα καὶ ἴσχεο μηδ' ὀνομήνῃς· </l>
<l n="252">αὐτὰρ ἐγώ τοί εἰμι Ποσειδάων ἐνοσίχθων.’ </l>
<l n="253" rend="indent(1)">ὣς εἰπὼν ὑπὸ πόντον ἐδύσετο κυμαίνοντα. </l>
<l n="254">ἡ δ' ὑποκυσαμένη Πελίην τέκε καὶ Νηλῆα, </l>
<l n="255">τὼ κρατερὼ θεράποντε Διὸς μεγάλοιο γενέσθην </l>
<l n="256">ἀμφοτέρω· Πελίης μὲν ἐν εὐρυχόρῳ Ἰαολκῷ </l>
<l n="257">ναῖε πολύρρηνος, ὁ δ' ἄρ' ἐν Πύλῳ ἠμαθόεντι. </l>
<l n="258">τοὺς δ' ἑτέρους Κρηθῆϊ τέκεν βασίλεια γυναικῶν, </l>
<l n="259">Αἴσονά τ' ἠδὲ Φέρητ' Ἀμυθάονά θ' ἱππιοχάρμην. </l>
<l n="260" rend="indent(1)">τὴν δὲ μέτ' Ἀντιόπην ἴδον, Ἀσωποῖο θύγατρα, </l>
<l n="261">ἣ δὴ καὶ Διὸς εὔχετ' ἐν ἀγκοίνῃσιν ἰαῦσαι, </l>
<l n="262">καί ῥ' ἔτεκεν δύο παῖδ', Ἀμφίονά τε Ζῆθόν τε, </l>
<l n="263">οἳ πρῶτοι Θήβης ἕδος ἔκτισαν ἑπταπύλοιο </l>
<l n="264">πύργωσάν τ', ἐπεὶ οὐ μὲν ἀπύργωτόν γ' ἐδύναντο </l>
<l n="265">ναιέμεν εὐρύχορον Θήβην, κρατερώ περ ἐόντε. </l>
<l n="266" rend="indent(1)">τὴν δὲ μετ' Ἀλκμήνην ἴδον, Ἀμφιτρύωνος ἄκοιτιν, </l>
<l n="267">ἥ ῥ' Ἡρακλῆα θρασυμέμνονα θυμολέοντα <pb/> </l>
<l n="268">γείνατ' ἐν ἀγκοίνῃσι Διὸς μεγάλοιο μιγεῖσα· </l>
<l n="269">καὶ Μεγάρην, Κρείοντος ὑπερθύμοιο θύγατρα, </l>
<l n="270">τὴν ἔχεν Ἀμφιτρύωνος υἱὸς μένος αἰὲν ἀτειρής. </l>
<l n="271" rend="indent(1)">μητέρα τ' Οἰδιπόδαο ἴδον, καλὴν Ἐπικάστην, </l>
<l n="272">ἣ μέγα ἔργον ἔρεξεν ἀϊδρείῃσι νόοιο </l>
<l n="273">γημαμένη ᾧ υἷϊ· ὁ δ' ὃν πατέρ' ἐξεναρίξας </l>
<l n="274">γῆμεν· ἄφαρ δ' ἀνάπυστα θεοὶ θέσαν ἀνθρώποισιν. </l>
<l n="275">ἀλλ' ὁ μὲν ἐν Θήβῃ πολυηράτῳ ἄλγεα πάσχων </l>
<l n="276">Καδμείων ἤνασσε θεῶν ὀλοὰς διὰ βουλάς· </l>
<l n="277">ἡ δ' ἔβη εἰς Ἀΐδαο πυλάρταο κρατεροῖο, </l>
<l n="278">ἁψαμένη βρόχον αἰπὺν ἀφ' ὑψηλοῖο μελάθρου </l>
<l n="279">ᾧ ἄχεϊ σχομένη· τῷ δ' ἄλγεα κάλλιπ' ὀπίσσω </l>
<l n="280">πολλὰ μάλ', ὅσσα τε μητρὸς ἐρινύες ἐκτελέουσι. </l>
<l n="281" rend="indent(1)">καὶ Χλῶριν εἶδον περικαλλέα, τήν ποτε Νηλεὺς </l>
<l n="282">γῆμεν ἑὸν διὰ κάλλος, ἐπεὶ πόρε μυρία ἕδνα, </l>
<l n="283">ὁπλοτάτην κούρην Ἀμφίονος Ἰασίδαο, </l>
<l n="284">ὅς ποτ' ἐν Ὀρχομενῷ Μινυηΐῳ ἶφι ἄνασσεν· </l>
<l n="285">ἡ δὲ Πύλου βασίλευε, τέκεν δέ οἱ ἀγλαὰ τέκνα, </l>
<l n="286">Νέστορά τε Χρομίον τε Περικλύμενόν τ' ἀγέρωχον. </l>
<l n="287">τοῖσι δ' ἐπ' ἰφθίμην Πηρὼ τέκε, θαῦμα βροτοῖσι, </l>
<l n="288">τὴν πάντες μνώοντο περικτίται· οὐδέ τι Νηλεὺς </l>
<l n="289">τῷ ἐδίδου, ὃς μὴ ἕλικας βόας εὐρυμετώπους </l>
<l n="290">ἐκ Φυλάκης ἐλάσειε βίης Ἰφικληείης </l>
<l n="291">ἀργαλέας. τὰς δ' οἶος ὑπέσχετο μάντις ἀμύμων </l>
<l n="292">ἐξελάαν· χαλεπὴ δὲ θεοῦ κατὰ μοῖρα πέδησε </l>
<l n="293">δεσμοί τ' ἀργαλέοι καὶ βουκόλοι ἀγροιῶται. </l>
<l n="294">ἀλλ' ὅτε δὴ μῆνές τε καὶ ἡμέραι ἐξετελεῦντο </l>
<l n="295">ἂψ περιτελλομένου ἔτεος καὶ ἐπήλυθον ὧραι, <pb/> </l>
<l n="296">καὶ τότε δή μιν ἔλυσε βίη Ἰφικληείη </l>
<l n="297">θέσφατα πάντ' εἰπόντα· Διὸς δ' ἐτελείετο βουλή. </l>
<l n="298" rend="indent(1)">καὶ Λήδην εἶδον, τὴν Τυνδαρέου παράκοιτιν, </l>
<l n="299">ἥ ῥ' ὑπὸ Τυνδαρέῳ κρατερόφρονε γείνατο παῖδε, </l>
<l n="300">Κάστορά θ' ἱππόδαμον καὶ πὺξ ἀγαθὸν Πολυδεύκεα, </l>
<l n="301">τοὺς ἄμφω ζωοὺς κατέχει φυσίζοος αἶα· </l>
<l n="302">οἳ καὶ νέρθεν γῆς τιμὴν πρὸς Ζηνὸς ἔχοντες </l>
<l n="303">ἄλλοτε μὲν ζώουσ' ἑτερήμεροι, ἄλλοτε δ' αὖτε </l>
<l n="304">τεθνᾶσιν· τιμὴν δὲ λελόγχασιν ἶσα θεοῖσι. </l>
<l n="305" rend="indent(1)">τὴν δὲ μέτ' Ἰφιμέδειαν, Ἀλωῆος παράκοιτιν, </l>
<l n="306">εἴσιδον, ἣ δὴ φάσκε Ποσειδάωνι μιγῆναι, </l>
<l n="307">καί ῥ' ἔτεκεν δύο παῖδε, μινυνθαδίω δὲ γενέσθην, </l>
<l n="308">Ὦτόν τ' ἀντίθεον τηλεκλειτόν τ' Ἐφιάλτην, </l>
<l n="309">οὓς δὴ μηκίστους θρέψε ζείδωρος ἄρουρα </l>
<l n="310">καὶ πολὺ καλλίστους μετά γε κλυτὸν Ὠρίωνα· </l>
<l n="311">ἐννέωροι γὰρ τοί γε καὶ ἐννεαπήχεες ἦσαν </l>
<l n="312">εὖρος, ἀτὰρ μῆκός γε γενέσθην ἐννεόργυιοι. </l>
<l n="313">οἵ ῥα καὶ ἀθανάτοισιν ἀπειλήτην ἐν Ὀλύμπῳ </l>
<l n="314">φυλόπιδα στήσειν πολυάϊκος πολέμοιο. </l>
<l n="315">Ὄσσαν ἐπ' Οὐλύμπῳ μέμασαν θέμεν, αὐτὰρ ἐπ' Ὄσσῃ </l>
<l n="316">Πήλιον εἰνοσίφυλλον, ἵν' οὐρανὸς ἀμβατὸς εἴη. </l>
<l n="317">καί νύ κεν ἐξετέλεσσαν, εἰ ἥβης μέτρον ἵκοντο· </l>
<l n="318">ἀλλ' ὄλεσεν Διὸς υἱός, ὃν ἠύκομος τέκε Λητώ, </l>
<l n="319">ἀμφοτέρω, πρίν σφωϊν ὑπὸ κροτάφοισιν ἰούλους </l>
<l n="320">ἀνθῆσαι πυκάσαι τε γένυς εὐανθέϊ λάχνῃ. </l>
<l n="321" rend="indent(1)">Φαίδρην τε Πρόκριν τε ἴδον καλήν τ' Ἀριάδνην, <pb/> </l>
<l n="322">κούρην Μίνωος ὀλοόφρονος, ἥν ποτε Θησεὺς </l>
<l n="323">ἐκ Κρήτης ἐς γουνὸν Ἀθηνάων ἱεράων </l>
<l n="324">ἦγε μέν, οὐδ' ἀπόνητο· πάρος δέ μιν Ἄρτεμις ἔκτα </l>
<l n="325">Δίῃ ἐν ἀμφιρύτῃ Διονύσου μαρτυρίῃσι. </l>
<l n="326" rend="indent(1)">Μαῖράν τε κλυμένην τε ἴδον στυγερήν τ' Ἐριφύλην, </l>
<l n="327">ἣ χρυσὸν φίλου ἀνδρὸς ἐδέξατο τιμήεντα. </l>
<l n="328">πάσας δ' οὐκ ἂν ἐγὼ μυθήσομαι οὐδ' ὀνομήνω, </l>
<l n="329">ὅσσας ἡρώων ἀλόχους ἴδον ἠδὲ θύγατρας· </l>
<l n="330">πρὶν γάρ κεν καὶ νὺξ φθῖτ' ἄμβροτος. ἀλλὰ καὶ ὥρη </l>
<l n="331">εὕδειν, ἢ ἐπὶ νῆα θοὴν ἐλθόντ' ἐς ἑταίρους </l>
<l n="332">ἢ αὐτοῦ· πομπὴ δὲ θεοῖσ' ὑμῖν τε μελήσει." </l>
<l n="333" rend="indent(1)">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ, </l>
<l n="334">κηληθμῷ δ' ἔσχοντο κατὰ μέγαρα σκιόεντα. </l>
<l n="335">τοῖσιν δ' Ἀρήτη λευκώλενος ἤρχετο μύθων· </l>
<l n="336" rend="indent(1)">"Φαίηκες, πῶς ὔμμιν ἀνὴρ ὅδε φαίνεται εἶναι </l>
<l n="337">εἶδός τε μέγεθός τε ἰδὲ φρένας ἔνδον ἐΐσας; </l>
<l n="338">ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς. </l>
<l n="339">τῶ μὴ ἐπειγόμενοι ἀποπέμπετε μηδὲ τὰ δῶρα </l>
<l n="340">οὕτω χρηΐζοντι κολούετε· πολλὰ γὰρ ὑμῖν </l>
<l n="341">κτήματ' ἐνὶ μεγάροισι θεῶν ἰότητι κέονται." </l>
<l n="342" rend="indent(1)">τοῖσι δὲ καὶ μετέειπε γέρων ἥρως Ἐχένηος, </l>
<l n="343">[ὃς δὴ Φαιήκων ἀνδρῶν προγενέστερος ἦεν·] </l>
<l n="344" rend="indent(1)">"ὦ φίλοι, οὐ μὰν ἧμιν ἀπὸ σκοποῦ οὐδ' ἀπὸ δόξης </l>
<l n="345">μυθεῖται βασίλεια περίφρων· ἀλλὰ πίθεσθε. </l>
<l n="346">Ἀλκινόου δ' ἐκ τοῦδ' ἔχεται ἔργον τε ἔπος τε." </l>
<l n="347" rend="indent(1)">τὸν δ' αὖτ' Ἀλκίνοος ἀπαμείβετο φώνησέν τε· </l>
<l n="348">"τοῦτο μὲν οὕτω δὴ ἔσται ἔπος, αἴ κεν ἐγώ γε <pb/> </l>
<l n="349">ζωὸς Φαιήκεσσι φιληρέτμοισιν ἀνάσσω· </l>
<l n="350">ξεῖνος δὲ τλήτω, μάλα περ νόστοιο χατίζων, </l>
<l n="351">ἔμπης οὖν ἐπιμεῖναι ἐς αὔριον, εἰς ὅ κε πᾶσαν </l>
<l n="352">δωτίνην τελέσω. πομπὴ δ' ἄνδρεσσι μελήσει </l>
<l n="353">πᾶσι, μάλιστα δ' ἐμοί· τοῦ γὰρ κράτος ἔστ' ἐνὶ δήμῳ." </l>
<l n="354" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="355">"Ἀλκίνοε κρεῖον, πάντων ἀριδείκετε λαῶν, </l>
<l n="356">εἴ με καὶ εἰς ἐνιαυτὸν ἀνώγοιτ' αὐτόθι μίμνειν </l>
<l n="357">πομπήν τ' ὀτρύνοιτε καὶ ἀγλαὰ δῶρα διδοῖτε, </l>
<l n="358">καί κε τὸ βουλοίμην, καί κεν πολὺ κέρδιον εἴη </l>
<l n="359">πλειοτέρῃ σὺν χειρὶ φίλην ἐς πατρίδ' ἱκέσθαι, </l>
<l n="360">καί κ' αἰδοιότερος καὶ φίλτερος ἀνδράσιν εἴην </l>
<l n="361">πᾶσιν, ὅσοι μ' Ἰθάκηνδε ἰδοίατο νοστήσαντα." </l>
<l n="362" rend="indent(1)">τὸν δ' αὖτ' Ἀλκίνοος ἀπαμείβετο φώνησέν τε· </l>
<l n="363">"ὦ Ὀδυσεῦ, τὸ μὲν οὔ τί σ' ἐΐσκομεν εἰσορόωντες </l>
<l n="364">ἠπεροπῆά τ' ἔμεν καὶ ἐπίκλοπον, οἷά τε πολλοὺς </l>
<l n="365">βόσκει γαῖα μέλαινα πολυσπερέας ἀνθρώπους </l>
<l n="366">ψεύδεά τ' ἀρτύνοντας, ὅθεν κέ τις οὐδὲ ἴδοιτο· </l>
<l n="367">σοὶ δ' ἔπι μὲν μορφὴ ἐπέων, ἔνι δὲ φρένες ἐσθλαί, </l>
<l n="368">μῦθον δ' ὡς ὅτ' ἀοιδὸς ἐπισταμένως κατέλεξας, </l>
<l n="369">πάντων Ἀργείων σέο τ' αὐτοῦ κήδεα λυγρά. </l>
<l n="370">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="371">εἴ τινας ἀντιθέων ἑτάρων ἴδες, οἵ τοι ἅμ' αὐτῷ </l>
<l n="372">Ἴλιον εἰς ἅμ' ἕποντο καὶ αὐτοῦ πότμον ἐπέσπον. </l>
<l n="373">νὺξ δ' ἥδε μάλα μακρή, ἀθέσφατος, οὐδέ πω ὥρη </l>
<l n="374">εὕδειν ἐν μεγάρῳ· σὺ δέ μοι λέγε θέσκελα ἔργα. </l>
<l n="375">καί κεν ἐς ἠῶ δῖαν ἀνασχοίμην, ὅτε μοι σὺ </l>
<l n="376">τλαίης ἐν μεγάρῳ τὰ σὰ κήδεα μυθήσασθαι." </l>
<l n="377" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· <pb/> </l>
<l n="378">"Ἀλκίνοε κρεῖον, πάντων ἀριδείκετε λαῶν, </l>
<l n="379">ὥρη μὲν πολέων μύθων, ὥρη δὲ καὶ ὕπνου· </l>
<l n="380">εἰ δ' ἔτ' ἀκουέμεναί γε λιλαίεαι, οὐκ ἂν ἔπειτα </l>
<l n="381">τούτων σοι φθονέοιμι καὶ οἰκτρότερ' ἄλλ' ἀγορεύειν, </l>
<l n="382">κήδε' ἐμῶν ἑτάρων, οἳ δὴ μετόπισθεν ὄλοντο, </l>
<l n="383">οἳ Τρώων μὲν ὑπεξέφυγον στονόεσσαν ἀϋτήν, </l>
<l n="384">ἐν νόστῳ δ' ἀπόλοντο κακῆς ἰότητι γυναικός. </l>
<l n="385" rend="indent(1)">αὐτὰρ ἐπεὶ ψυχὰς μὲν ἀπεσκέδασ' ἄλλυδις ἄλλῃ </l>
<l n="386">ἁγνὴ Περσεφόνεια γυναικῶν θηλυτεράων, </l>
<l n="387">ἦλθε δ' ἐπὶ ψυχὴ Ἀγαμέμνονος Ἀτρεΐδαο </l>
<l n="388">ἀχνυμένη· περὶ δ' ἄλλαι ἀγηγέραθ', ὅσσοι ἅμ' αὐτῷ </l>
<l n="389">οἴκῳ ἐν Αἰγίσθοιο θάνον καὶ πότμον ἐπέσπον. </l>
<l n="390">ἔγνω δ' αἶψ' ἐμὲ κεῖνος, ἐπεὶ ἴδεν ὀφθαλμοῖσι· </l>
<l n="391">κλαῖε δ' ὅ γε λιγέως, θαλερὸν κατὰ δάκρυον εἴβων, </l>
<l n="392">πιτνὰς εἰς ἐμὲ χεῖρας ὀρέξασθαι μενεαίνων· </l>
<l n="393">ἀλλ' οὐ γάρ οἱ ἔτ' ἦν ἲς ἔμπεδος οὐδ' ἔτι κῖκυς, </l>
<l n="394">οἵη περ πάρος ἔσκεν ἐνὶ γναμπτοῖσι μέλεσσι. </l>
<l n="395">τὸν μὲν ἐγὼ δάκρυσα ἰδὼν ἐλέησά τε θυμῷ </l>
<l n="396">καί μιν φωνήσας ἔπεα πτερόεντα προσηύδων· </l>
<l n="397" rend="indent(1)">‘Ἀτρεΐδη κύδιστε, ἄναξ ἀνδρῶν Ἀγάμεμνον, </l>
<l n="398">τίς νύ σε κὴρ ἐδάμασσε τανηλεγέος θανάτοιο; </l>
<l n="399">ἠέ σέ γ' ἐν νήεσσι Ποσειδάων ἐδάμασσεν </l>
<l n="400">ὄρσας ἀργαλέων ἀνέμων ἀμέγαρτον ἀϋτμήν; </l>
<l n="401">ἦέ σ' ἀνάρσιοι ἄνδρες ἐδηλήσαντ' ἐπὶ χέρσου </l>
<l n="402">βοῦς περιταμνόμενον ἠδ' οἰῶν πώεα καλὰ </l>
<l n="403">ἠὲ περὶ πτόλιος μαχεούμενον ἠδὲ γυναικῶν;’ </l>
<l n="404" rend="indent(1)">ὣς ἐφάμην, ὁ δέ μ' αὐτίκ' ἀμειβόμενος προσέειπε· <pb/> </l>
<l n="405">’διογενὲς Λαερτιάδη, πολυμήχαν' Ὀδυσσεῦ, </l>
<l n="406">οὔτ' ἐμέ γ' ἐν νήεσσι Ποσειδάων ἐδάμασσεν </l>
<l n="407">[ὄρσας ἀργαλέων ἀνέμων ἀμέγαρτον ἀϋτμήν,] </l>
<l n="408">οὔτε μ' ἀνάρσιοι ἄνδρες ἐδηλήσαντ' ἐπὶ χέρσου, </l>
<l n="409">ἀλλά μοι Αἴγισθος τεύξας θάνατόν τε μόρον τε </l>
<l n="410">ἔκτα σὺν οὐλομένῃ ἀλόχῳ οἶκόνδε καλέσσας, </l>
<l n="411">δειπνίσσας, ὥς τίς τε κατέκτανε βοῦν ἐπὶ φάτνῃ. </l>
<l n="412">ὣς θάνον οἰκτίστῳ θανάτῳ· περὶ δ' ἄλλοι ἑταῖροι </l>
<l n="413">νωλεμέως κτείνοντο σύες ὣς ἀργιόδοντες, </l>
<l n="414">οἵ ῥά τ' ἐν ἀφνειοῦ ἀνδρὸς μέγα δυναμένοιο </l>
<l n="415">ἢ γάμῳ ἢ ἐράνῳ ἢ εἰλαπίνῃ τεθαλυίῃ. </l>
<l n="416">ἤδη μὲν πολέων φόνῳ ἀνδρῶν ἀντεβόλησας, </l>
<l n="417">μουνὰξ κτεινομένων καὶ ἐνὶ κρατερῇ ὑσμίνῃ· </l>
<l n="418">ἀλλά κε κεῖνα μάλιστα ἰδὼν ὀλοφύραο θυμῷ, </l>
<l n="419">ὡς ἀμφὶ κρητῆρα τραπέζας τε πληθούσας </l>
<l n="420">κείμεθ' ἐνὶ μεγάρῳ, δάπεδον δ' ἅπαν αἵματι θῦεν. </l>
<l n="421">οἰκτροτάτην δ' ἤκουσα ὄπα Πριάμοιο θυγατρὸς </l>
<l n="422">Κασσάνδρης, τὴν κτεῖνε Κλυταιμνήστρη δολόμητις </l>
<l n="423">ἀμφ' ἐμοί· αὐτὰρ ἐγὼ ποτὶ γαίῃ χεῖρας ἀείρων </l>
<l n="424">βάλλον ἀποθνῄσκων περὶ φασγάνῳ· ἡ δὲ κυνῶπις </l>
<l n="425">νοσφίσατ' οὐδέ μοι ἔτλη, ἰόντι περ εἰς Ἀΐδαο, </l>
<l n="426">χερσὶ κατ' ὀφθαλμοὺς ἑλέειν σύν τε στόμ' ἐρεῖσαι. </l>
<l n="427">ὣς οὐκ αἰνότερον καὶ κύντερον ἄλλο γυναικός, </l>
<l n="428">[ἥ τις δὴ τοιαῦτα μετὰ φρεσὶν ἔργα βάληται·] </l>
<l n="429">οἷον δὴ καὶ κείνη ἐμήσατο ἔργον ἀεικές, </l>
<l n="430">κουριδίῳ τεύξασα πόσει φόνον. ἦ τοι ἔφην γε </l>
<l n="431">ἀσπάσιος παίδεσσιν ἰδὲ δμώεσσιν ἐμοῖσιν </l>
<l n="432">οἴκαδ' ἐλεύσεσθαι· ἡ δ' ἔξοχα λυγρὰ ἰδυῖα <pb/> </l>
<l n="433">οἷ τε κατ' αἶσχος ἔχευε καὶ ἐσσομένῃσιν ὀπίσσω </l>
<l n="434">θηλυτέρῃσι γυναιξί, καὶ ἥ κ' εὐεργὸς ἔῃσιν.’ </l>
<l n="435" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="436">’ὢ πόποι, ἦ μάλα δὴ γόνον Ἀτρέος εὐρύοπα Ζεὺς </l>
<l n="437">ἐκπάγλως ἤχθηρε γυναικείας διὰ βουλὰς </l>
<l n="438">ἐξ ἀρχῆς· Ἑλένης μὲν ἀπωλόμεθ' εἵνεκα πολλοί, </l>
<l n="439">σοὶ δὲ Κλυταιμνήστρη δόλον ἤρτυε τηλόθ' ἐόντι.’ </l>
<l n="440" rend="indent(1)">ὣς ἐφάμην, ὁ δέ μ' αὐτίκ' ἀμειβόμενος προσέειπε· </l>
<l n="441">’τῶ νῦν μή ποτε καὶ σὺ γυναικί περ ἤπιος εἶναι </l>
<l n="442">μηδ' οἱ μῦθον ἅπαντα πιφαυσκέμεν, ὅν κ' ἐῢ εἰδῇς, </l>
<l n="443">ἀλλὰ τὸ μὲν φάσθαι, τὸ δὲ καὶ κεκρυμμένον εἶναι. </l>
<l n="444">ἀλλ' οὐ σοί γ', Ὀδυσεῦ, φόνος ἔσσεται ἔκ γε γυναικός· </l>
<l n="445">λίην γὰρ πινυτή τε καὶ εὖ φρεσὶ μήδεα οἶδε </l>
<l n="446">κούρη Ἰκαρίοιο, περίφρων Πηνελόπεια. </l>
<l n="447">ἦ μέν μιν νύμφην γε νέην κατελείπομεν ἡμεῖς </l>
<l n="448">ἐρχόμενοι πόλεμόνδε· πάϊς δέ οἱ ἦν ἐπὶ μαζῷ </l>
<l n="449">νήπιος, ὅς που νῦν γε μετ' ἀνδρῶν ἵζει ἀριθμῷ, </l>
<l n="450">ὄλβιος· ἦ γὰρ τόν γε πατὴρ φίλος ὄψεται ἐλθών, </l>
<l n="451">καὶ κεῖνος πατέρα προσπτύξεται, ἣ θέμις ἐστίν. </l>
<l n="452">ἡ δ' ἐμὴ οὐδέ περ υἷος ἐνιπλησθῆναι ἄκοιτις </l>
<l n="453">ὀφθαλμοῖσιν ἔασε· πάρος δέ με πέφνε καὶ αὐτόν. </l>
<l n="454">[ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι· </l>
<l n="455">κρύβδην, μηδ' ἀναφανδά, φίλην ἐς πατρίδα γαῖαν </l>
<l n="456">νῆα κατισχέμεναι, ἐπεὶ οὐκέτι πιστὰ γυναιξίν.] </l>
<l n="457">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="458">εἴ που ἔτι ζώοντος ἀκούετε παιδὸς ἐμοῖο </l>
<l n="459">ἤ που ἐν Ὀρχομενῷ ἢ ἐν Πύλῳ ἠμαθόεντι </l>
<l n="460">ἤ που πὰρ Μενελάῳ ἐνὶ Σπάρτῃ εὐρείῃ· <pb/> </l>
<l n="461">οὐ γάρ πω τέθνηκεν ἐπὶ χθονὶ δῖος Ὀρέστης.’ </l>
<l n="462" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="463">’Ἀτρεΐδη, τί με ταῦτα διείρεαι; οὐδέ τι οἶδα, </l>
<l n="464">ζώει ὅ γ' ἦ τέθνηκε· κακὸν δ' ἀνεμώλια βάζειν.’ </l>
<l n="465" rend="indent(1)">νῶϊ μὲν ὣς ἐπέεσσιν ἀμειβομένω στυγεροῖσιν </l>
<l n="466">ἕσταμεν ἀχνύμενοι, θαλερὸν κατὰ δάκρυ χέοντες· </l>
<l n="467">ἦλθε δ' ἐπὶ ψυχὴ Πηληϊάδεω Ἀχιλῆος </l>
<l n="468">καὶ Πατροκλῆος καὶ ἀμύμονος Ἀντιλόχοιο </l>
<l n="469">Αἴαντός θ', ὃς ἄριστος ἔην εἶδός τε δέμας τε </l>
<l n="470">τῶν ἄλλων Δαναῶν μετ' ἀμύμονα Πηλεΐωνα. </l>
<l n="471">ἔγνω δὲ ψυχή με ποδώκεος Αἰακίδαο </l>
<l n="472">καί ῥ' ὀλοφυρομένη ἔπεα πτερόεντα προσηύδα· </l>
<l n="473" rend="indent(1)">‘διογενὲς Λαερτιάδη, πολυμήχαν' Ὀδυσσεῦ, </l>
<l n="474">σχέτλιε, τίπτ' ἔτι μεῖζον ἐνὶ φρεσὶ μήσεαι ἔργον; </l>
<l n="475">πῶς ἔτλης Ἄϊδόσδε κατελθέμεν, ἔνθα τε νεκροὶ </l>
<l n="476">ἀφραδέες ναίουσι, βροτῶν εἴδωλα καμόντων;’ </l>
<l n="477" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="478">’ὦ Ἀχιλεῦ, Πηλῆος υἱέ, μέγα φέρτατ' Ἀχαιῶν, </l>
<l n="479">ἦλθον Τειρεσίαο κατὰ χρέος, εἴ τινα βουλὴν </l>
<l n="480">εἴποι, ὅπως Ἰθάκην ἐς παιπαλόεσσαν ἱκοίμην· </l>
<l n="481">οὐ γάρ πω σχεδὸν ἦλθον Ἀχαιΐδος οὐδέ πω ἁμῆς </l>
<l n="482">γῆς ἐπέβην, ἀλλ' αἰὲν ἔχω κακά. σεῖο δ', Ἀχιλλεῦ, </l>
<l n="483">οὔ τις ἀνὴρ προπάροιθε μακάρτερος οὔτ' ἄρ' ὀπίσσω· </l>
<l n="484">πρὶν μὲν γάρ σε ζωὸν ἐτίομεν ἶσα θεοῖσιν </l>
<l n="485">Ἀργεῖοι, νῦν αὖτε μέγα κρατέεις νεκύεσσιν </l>
<l n="486">ἐνθάδ' ἐών· τῶ μή τι θανὼν ἀκαχίζευ, Ἀχιλλεῦ.’ </l>
<l n="487" rend="indent(1)">ὣς ἐφάμην, ὁ δέ μ' αὐτίκ' ἀμειβόμενος προσέειπε· <pb/> </l>
<l n="488">’μὴ δή μοι θάνατόν γε παραύδα, φαίδιμ' Ὀδυσσεῦ. </l>
<l n="489">βουλοίμην κ' ἐπάρουρος ἐὼν θητευέμεν ἄλλῳ, </l>
<l n="490">ἀνδρὶ παρ' ἀκλήρῳ, ᾧ μὴ βίοτος πολὺς εἴη, </l>
<l n="491">ἢ πᾶσιν νεκύεσσι καταφθιμένοισιν ἀνάσσειν. </l>
<l n="492">ἀλλ' ἄγε μοι τοῦ παιδὸς ἀγαυοῦ μῦθον ἐνίσπες, </l>
<l n="493">ἢ ἕπετ' ἐς πόλεμον πρόμος ἔμμεναι ἦε καὶ οὐκί. </l>
<l n="494">εἰπὲ δέ μοι Πηλῆος ἀμύμονος εἴ τι πέπυσσαι, </l>
<l n="495">ἢ ἔτ' ἔχει τιμὴν πολέσιν μετὰ Μυρμιδόνεσσιν, </l>
<l n="496">ἦ μιν ἀτιμάζουσιν ἀν' Ἑλλάδα τε Φθίην τε, </l>
<l n="497">οὕνεκά μιν κατὰ γῆρας ἔχει χεῖράς τε πόδας τε. </l>
<l n="498">εἰ γὰρ ἐγὼν ἐπαρωγὸς ὑπ' αὐγὰς ἠελίοιο, </l>
<l n="499">τοῖος ἐὼν οἷός ποτ' ἐνὶ Τροίῃ εὐρείῃ </l>
<l n="500">πέφνον λαὸν ἄριστον, ἀμύνων Ἀργείοισιν, — </l>
<l n="501">εἰ τοιόσδ' ἔλθοιμι μίνυνθά περ ἐς πατέρος δῶ, </l>
<l n="502">τῶ κέ τεῳ στύξαιμι μένος καὶ χεῖρας ἀάπτους, </l>
<l n="503">οἳ κεῖνον βιόωνται ἐέργουσίν τ' ἀπὸ τιμῆς.’ </l>
<l n="504" rend="indent(1)">ὣς ἔφατ', αὐτὰρ ἐγώ μιν ἀμειβόμενος προσέειπον· </l>
<l n="505">’ἦ τοι μὲν Πηλῆος ἀμύμονος οὔ τι πέπυσμαι, </l>
<l n="506">αὐτάρ τοι παιδός γε Νεοπτολέμοιο φίλοιο </l>
<l n="507">πᾶσαν ἀληθείην μυθήσομαι, ὥς με κελεύεις· </l>
<l n="508">αὐτὸς γάρ μιν ἐγὼ κοίλης ἐπὶ νηὸς ἐΐσης </l>
<l n="509">ἤγαγον ἐκ Σκύρου μετ' ἐϋκνήμιδας Ἀχαιούς. </l>
<l n="510">ἦ τοι ὅτ' ἀμφὶ πόλιν Τροίην φραζοίμεθα βουλάς, </l>
<l n="511">αἰεὶ πρῶτος ἔβαζε καὶ οὐχ ἡμάρτανε μύθων· </l>
<l n="512">Νέστωρ δ' ἀντίθεος καὶ ἐγὼ νικάσκομεν οἴω. </l>
<l n="513">αὐτὰρ ὅτ' ἐν πεδίῳ Τρώων μαρναίμεθ' Ἀχαιοί, </l>
<l n="514">οὔ ποτ' ἐνὶ πληθυῖ μένεν ἀνδρῶν οὐδ' ἐν ὁμίλῳ, <pb/> </l>
<l n="515">ἀλλὰ πολὺ προθέεσκε, τὸ ὃν μένος οὐδενὶ εἴκων· </l>
<l n="516">πολλοὺς δ' ἄνδρας ἔπεφνεν ἐν αἰνῇ δηϊοτῆτι. </l>
<l n="517">πάντας δ' οὐκ ἂν ἐγὼ μυθήσομαι οὐδ' ὀνομήνω, </l>
<l n="518">ὅσσον λαὸν ἔπεφνεν ἀμύνων Ἀργείοισιν, </l>
<l n="519">ἀλλ' οἷον τὸν Τηλεφίδην κατενήρατο χαλκῷ, </l>
<l n="520">ἥρω' Εὐρύπυλον· πολλοὶ δ' ἀμφ' αὐτὸν ἑταῖροι </l>
<l n="521">Κήτειοι κτείνοντο γυναίων εἵνεκα δώρων. </l>
<l n="522">κεῖνον δὴ κάλλιστον ἴδον μετὰ Μέμνονα δῖον. </l>
<l n="523">αὐτὰρ ὅτ' εἰς ἵππον κατεβαίνομεν, ὃν κάμ' Ἐπειός, </l>
<l n="524">Ἀργείων οἱ ἄριστοι, ἐμοὶ δ' ἐπὶ πάντ' ἐτέταλτο, </l>
<l n="525">[ἠμὲν ἀνακλῖναι πυκινὸν λόχον ἠδ' ἐπιθεῖναι,] </l>
<l n="526">ἔνθ' ἄλλοι Δαναῶν ἡγήτορες ἠδὲ μέδοντες </l>
<l n="527">δάκρυά τ' ὠμόργνυντο, τρέμον θ' ὑπὸ γυῖα ἑκάστου· </l>
<l n="528">κεῖνον δ' οὔ ποτε πάμπαν ἐγὼν ἴδον ὀφθαλμοῖσιν </l>
<l n="529">οὔτ' ὠχρήσαντα χρόα κάλλιμον οὔτε παρειῶν </l>
<l n="530">δάκρυ' ὀμορξάμενον· ὁ δέ με μάλα πόλλ' ἱκέτευεν </l>
<l n="531">ἱππόθεν ἐξέμεναι, ξίφεος δ' ἐπεμαίετο κώπην </l>
<l n="532">καὶ δόρυ χαλκοβαρές, κακὰ δὲ Τρώεσσι μενοίνα. </l>
<l n="533">ἀλλ' ὅτε δὴ Πριάμοιο πόλιν διεπέρσαμεν αἰπήν, </l>
<l n="534">μοῖραν καὶ γέρας ἐσθλὸν ἔχων ἐπὶ νηὸς ἔβαινεν </l>
<l n="535">ἀσκηθής, οὔτ' ἂρ βεβλημένος ὀξέϊ χαλκῷ </l>
<l n="536">οὔτ' αὐτοσχεδίην οὐτασμένος, οἷά τε πολλὰ </l>
<l n="537">γίνεται ἐν πολέμῳ· ἐπιμὶξ δέ τε μαίνεται Ἄρης.’ </l>
<l n="538" rend="indent(1)">ὣς ἐφάμην, ψυχὴ δὲ ποδώκεος Αἰακίδαο </l>
<l n="539">φοίτα μακρὰ βιβᾶσα κατ' ἀσφοδελὸν λειμῶνα, </l>
<l n="540">γηθοσύνη, ὅ οἱ υἱὸν ἔφην ἀριδείκετον εἶναι. <pb/> </l>
<l n="541" rend="indent(1)">αἱ δ' ἄλλαι ψυχαὶ νεκύων κατατεθνηώτων </l>
<l n="542">ἕστασαν ἀχνύμεναι, εἴροντο δὲ κήδε' ἑκάστη. </l>
<l n="543">οἴη δ' Αἴαντος ψυχὴ Τελαμωνιάδαο </l>
<l n="544">νόσφιν ἀφεστήκει, κεχολωμένη εἵνεκα νίκης, </l>
<l n="545">τήν μιν ἐγὼ νίκησα δικαζόμενος παρὰ νηυσὶ </l>
<l n="546">τεύχεσιν ἀμφ' Ἀχιλῆος· ἔθηκε δὲ πότνια μήτηρ, </l>
<l n="547">παῖδες δὲ Τρώων δίκασαν καὶ Παλλὰς Ἀθήνη. </l>
<l n="548">ὡς δὴ μὴ ὄφελον νικᾶν τοιῷδ' ἐπ' ἀέθλῳ· </l>
<l n="549">τοίην γὰρ κεφαλὴν ἕνεκ' αὐτῶν γαῖα κατέσχεν, </l>
<l n="550">Αἴανθ', ὃς περὶ μὲν εἶδος, περὶ δ' ἔργα τέτυκτο </l>
<l n="551">τῶν ἄλλων Δαναῶν μετ' ἀμύμονα Πηλεΐωνα. </l>
<l n="552">τὸν μὲν ἐγὼν ἐπέεσσι προσηύδων μειλιχίοισιν· </l>
<l n="553" rend="indent(1)">‘Αἶαν, παῖ Τελαμῶνος ἀμύμονος, οὐκ ἄρ' ἔμελλες </l>
<l n="554">οὐδὲ θανὼν λήσεσθαι ἐμοὶ χόλου εἵνεκα τευχέων </l>
<l n="555">οὐλομένων; τὰ δὲ πῆμα θεοὶ θέσαν Ἀργείοισι· </l>
<l n="556">τοῖος γάρ σφιν πύργος ἀπώλεο· σεῖο δ' Ἀχαιοὶ </l>
<l n="557">ἶσον Ἀχιλλῆος κεφαλῇ Πηληϊάδαο </l>
<l n="558">ἀχνύμεθα φθιμένοιο διαμπερές· οὐδέ τις ἄλλος </l>
<l n="559">αἴτιος, ἀλλὰ Ζεὺς Δαναῶν στρατὸν αἰχμητάων </l>
<l n="560">ἐκπάγλως ἤχθηρε, τεῒν δ' ἐπὶ μοῖραν ἔθηκεν. </l>
<l n="561">ἀλλ' ἄγε δεῦρο, ἄναξ, ἵν' ἔπος καὶ μῦθον ἀκούσῃς </l>
<l n="562">ἡμέτερον· δάμασον δὲ μένος καὶ ἀγήνορα θυμόν.’ </l>
<l n="563" rend="indent(1)">ὣς ἐφάμην, ὁ δέ μ' οὐδὲν ἀμείβετο, βῆ δὲ μετ' ἄλλας </l>
<l n="564">ψυχὰς εἰς Ἔρεβος νεκύων κατατεθνηώτων. </l>
<l n="565">ἔνθα χ' ὅμως προσέφη κεχολωμένος, ἤ κεν ἐγὼ τόν· </l>
<l n="566">ἀλλά μοι ἤθελε θυμὸς ἐνὶ στήθεσσι φίλοισι </l>
<l n="567">τῶν ἄλλων ψυχὰς ἰδέειν κατατεθνηώτων. </l>
<l n="568" rend="indent(1)">ἔνθ' ἦ τοι Μίνωα ἴδον, Διὸς ἀγλαὸν υἱόν, </l>
<l n="569">χρύσεον σκῆπτρον ἔχοντα θεμιστεύοντα νέκυσσιν, <pb/> </l>
<l n="570">ἥμενον· οἱ δέ μιν ἀμφὶ δίκας εἴροντο ἄνακτα, </l>
<l n="571">ἥμενοι ἑσταότες τε, κατ' εὐρυπυλὲς Ἄϊδος δῶ. </l>
<l n="572" rend="indent(1)">τὸν δὲ μέτ' Ὠρίωνα πελώριον εἰσενόησα </l>
<l n="573">θῆρας ὁμοῦ εἰλεῦντα κατ' ἀσφοδελὸν λειμῶνα, </l>
<l n="574">τοὺς αὐτὸς κατέπεφνεν ἐν οἰοπόλοισιν ὄρεσσι, </l>
<l n="575">χερσὶν ἔχων ῥόπαλον παγχάλκεον, αἰὲν ἀαγές. </l>
<l n="576" rend="indent(1)">καὶ Τιτυὸν εἶδον, Γαίης ἐρικυδέος υἱόν, </l>
<l n="577">κείμενον ἐν δαπέδῳ. ὁ δ' ἐπ' ἐννέα κεῖτο πέλεθρα, </l>
<l n="578">γῦπε δέ μιν ἑκάτερθε παρημένω ἧπαρ ἔκειρον, </l>
<l n="579">δέρτρον ἔσω δύνοντες· ὁ δ' οὐκ ἀπαμύνετο χερσί. </l>
<l n="580">Λητὼ γὰρ ἕλκησε, Διὸς κυδρὴν παράκοιτιν, </l>
<l n="581">Πυθώδ' ἐρχομένην διὰ καλλιχόρου Πανοπῆος. </l>
<l n="582" rend="indent(1)">καὶ μὴν Τάνταλον εἰσεῖδον χαλέπ' ἄλγε' ἔχοντα, </l>
<l n="583">ἑσταότ' ἐν λίμνῃ· ἡ δὲ προσέπλαζε γενείῳ. </l>
<l n="584">στεῦτο δὲ διψάων, πιέειν δ' οὐκ εἶχεν ἑλέσθαι· </l>
<l n="585">ὁσσάκι γὰρ κύψει' ὁ γέρων πιέειν μενεαίνων, </l>
<l n="586">τοσσάχ' ὕδωρ ἀπολέσκετ' ἀναβροχέν, ἀμφὶ δὲ ποσσὶ </l>
<l n="587">γαῖα μέλαινα φάνεσκε, καταζήνασκε δὲ δαίμων. </l>
<l n="588">δένδρεα δ' ὑψιπέτηλα κατὰ κρῆθεν χέε καρπόν, </l>
<l n="589">ὄγχναι καὶ ῥοιαὶ καὶ μηλέαι ἀγλαόκαρποι </l>
<l n="590">συκέαι τε γλυκεραὶ καὶ ἐλαῖαι τηλεθόωσαι· </l>
<l n="591">τῶν ὁπότ' ἰθύσει' ὁ γέρων ἐπὶ χερσὶ μάσασθαι, </l>
<l n="592">τὰς δ' ἄνεμος ῥίπτασκε ποτὶ νέφεα σκιόεντα. </l>
<l n="593" rend="indent(1)">καὶ μὴν Σίσυφον εἰσεῖδον κρατέρ' ἄλγε' ἔχοντα, </l>
<l n="594">λᾶαν βαστάζοντα πελώριον ἀμφοτέρῃσιν. </l>
<l n="595">ἦ τοι ὁ μὲν σκηριπτόμενος χερσίν τε ποσίν τε </l>
<l n="596">λᾶαν ἄνω ὤθεσκε ποτὶ λόφον· ἀλλ' ὅτε μέλλοι <pb/> </l>
<l n="597">ἄκρον ὑπερβαλέειν, τότ' ἀποστρέψασκε Κραταιΐς· </l>
<l n="598">αὖτις ἔπειτα πέδονδε κυλίνδετο λᾶας ἀναιδής. </l>
<l n="599">αὐτὰρ ὅ γ' ἂψ ὤσασκε τιταινόμενος, κατὰ δ' ἱδρὼς </l>
<l n="600">ἔρρεεν ἐκ μελέων, κονίη δ' ἐκ κρατὸς ὀρώρει. </l>
<l n="601" rend="indent(1)">τὸν δὲ μέτ' εἰσενόησα βίην Ἡρακληείην, </l>
<l n="602">εἴδωλον· αὐτὸς δὲ μετ' ἀθανάτοισι θεοῖσι </l>
<l n="603">τέρπεται ἐν θαλίῃς καὶ ἔχει καλλίσφυρον Ἥβην, </l>
<l n="604">[παῖδα Διὸς μεγάλοιο καὶ Ἥρης χρυσοπεδίλου.] </l>
<l n="605">ἀμφὶ δέ μιν κλαγγὴ νεκύων ἦν οἰωνῶν ὥς, </l>
<l n="606">πάντοσ' ἀτυζομένων· ὁ δ' ἐρεμνῇ νυκτὶ ἐοικώς, </l>
<l n="607">γυμνὸν τόξον ἔχων καὶ ἐπὶ νευρῆφιν ὀϊστόν, </l>
<l n="608">δεινὸν παπταίνων, αἰεὶ βαλέοντι ἐοικώς. </l>
<l n="609">σμερδαλέος δέ οἱ ἀμφὶ περὶ στήθεσσιν ἀορτὴρ </l>
<l n="610">χρύσεος ἦν τελαμών, ἵνα θέσκελα ἔργα τέτυκτο, </l>
<l n="611">ἄρκτοι τ' ἀγρότεροί τε σύες χαροποί τε λέοντες, </l>
<l n="612">ὑσμῖναί τε μάχαι τε φόνοι τ' ἀνδροκτασίαι τε. </l>
<l n="613">μὴ τεχνησάμενος μηδ' ἄλλο τι τεχνήσαιτο, </l>
<l n="614">ὃς κεῖνον τελαμῶνα ἑῇ ἐγκάτθετο τέχνῃ. </l>
<l n="615">ἔγνω δ' αἶψ' ἐμὲ κεῖνος, ἐπεὶ ἴδεν ὀφθαλμοῖσι, </l>
<l n="616">καί μ' ὀλοφυρόμενος ἔπεα πτερόεντα προσηύδα· </l>
<l n="617" rend="indent(1)">‘διογενὲς Λαερτιάδη, πολυμήχαν' Ὀδυσσεῦ, </l>
<l n="618">ἆ δείλ', ἦ τινὰ καὶ σὺ κακὸν μόρον ἡγηλάζεις, </l>
<l n="619">ὅν περ ἐγὼν ὀχέεσκον ὑπ' αὐγὰς ἠελίοιο. </l>
<l n="620">Ζηνὸς μὲν πάϊς ἦα Κρονίονος, αὐτὰρ ὀϊζὺν </l>
<l n="621">εἶχον ἀπειρεσίην· μάλα γὰρ πολὺ χείρονι φωτὶ <pb/> </l>
<l n="622">δεδμήμην, ὁ δέ μοι χαλεποὺς ἐπετέλλετ' ἀέθλους. </l>
<l n="623">καί ποτέ μ' ἐνθάδ' ἔπεμψε κύν' ἄξοντ'· οὐ γὰρ ἔτ' ἄλλον </l>
<l n="624">φράζετο τοῦδέ γέ μοι κρατερώτερον εἶναι ἄεθλον. </l>
<l n="625">τὸν μὲν ἐγὼν ἀνένεικα καὶ ἤγαγον ἐξ Ἀΐδαο· </l>
<l n="626">Ἑρμείας δέ μ' ἔπεμπεν ἰδὲ γλαυκῶπις Ἀθήνη.’ </l>
<l n="627" rend="indent(1)">ὣς εἰπὼν ὁ μὲν αὖτις ἔβη δόμον Ἄϊδος εἴσω, </l>
<l n="628">αὐτὰρ ἐγὼν αὐτοῦ μένον ἔμπεδον, εἴ τις ἔτ' ἔλθοι </l>
<l n="629">ἀνδρῶν ἡρώων, οἳ δὴ τὸ πρόσθεν ὄλοντο. </l>
<l n="630">καί νύ κ' ἔτι προτέρους ἴδον ἀνέρας, οὓς ἔθελόν περ, </l>
<l n="631">Θησέα Πειρίθοόν τε, θεῶν ἐρικυδέα τέκνα· </l>
<l n="632">ἀλλὰ πρὶν ἐπὶ ἔθνε' ἀγείρετο μυρία νεκρῶν </l>
<l n="633">ἠχῇ θεσπεσίῃ· ἐμὲ δὲ χλωρὸν δέος ᾕρει, </l>
<l n="634">μή μοι Γοργείην κεφαλὴν δεινοῖο πελώρου </l>
<l n="635">ἐξ Ἄϊδος πέμψειεν ἀγαυὴ Περσεφόνεια. </l>
<l n="636">αὐτίκ' ἔπειτ' ἐπὶ νῆα κιὼν ἐκέλευον ἑταίρους </l>
<l n="637">αὐτούς τ' ἀμβαίνειν ἀνά τε πρυμνήσια λῦσαι· </l>
<l n="638">οἱ δ' αἶψ' εἴσβαινον καὶ ἐπὶ κληῖσι καθῖζον. </l>
<l n="639">τὴν δὲ κατ' Ὠκεανὸν ποταμὸν φέρε κῦμα ῥόοιο, </l>
<l n="640">πρῶτα μὲν εἰρεσίῃ, μετέπειτα δὲ κάλλιμος οὖρος. <pb/> </l>
</div>
<div type="Book" n="12">
<l n="t"><label type="head">ΟΔΥΣΣΕΙΑΣ Μ</label> </l>
<l n="1">Αὐτὰρ ἐπεὶ ποταμοῖο λίπεν ῥόον Ὠκεανοῖο </l>
<l n="2">νηῦς, ἀπὸ δ' ἵκετο κῦμα θαλάσσης εὐρυπόροιο </l>
<l n="3">νῆσόν τ' Αἰαίην, ὅθι τ' Ἠοῦς ἠριγενείης </l>
<l n="4">οἰκία καὶ χοροί εἰσι καὶ ἀντολαὶ Ἠελίοιο, </l>
<l n="5">νῆα μὲν ἔνθ' ἐλθόντες ἐκέλσαμεν ἐν ψαμάθοισιν, </l>
<l n="6">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης· </l>
<l n="7">ἔνθα δ' ἀποβρίξαντες ἐμείναμεν Ἠῶ δῖαν. </l>
<l n="8" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="9">δὴ τότ' ἐγὼν ἑτάρους προΐην ἐς δώματα Κίρκης </l>
<l n="10">οἰσέμεναι νεκρὸν Ἐλπήνορα τεθνηῶτα. </l>
<l n="11">φιτροὺς δ' αἶψα ταμόντες, ὅθ' ἀκροτάτη πρόεχ' ἀκτή, </l>
<l n="12">θάπτομεν ἀχνύμενοι, θαλερὸν κατὰ δάκρυ χέοντες. </l>
<l n="13">αὐτὰρ ἐπεὶ νεκρός τ' ἐκάη καὶ τεύχεα νεκροῦ, </l>
<l n="14">τύμβον χεύαντες καὶ ἐπὶ στήλην ἐρύσαντες </l>
<l n="15">πήξαμεν ἀκροτάτῳ τύμβῳ εὐῆρες ἐρετμόν. </l>
<l n="16" rend="indent(1)">ἡμεῖς μὲν τὰ ἕκαστα διείπομεν· οὐδ' ἄρα Κίρκην </l>
<l n="17">ἐξ Ἀΐδεω ἐλθόντες ἐλήθομεν, ἀλλὰ μάλ' ὦκα </l>
<l n="18">ἦλθ' ἐντυναμένη· ἅμα δ' ἀμφίπολοι φέρον αὐτῇ </l>
<l n="19">σῖτον καὶ κρέα πολλὰ καὶ αἴθοπα οἶνον ἐρυθρόν. </l>
<l n="20">ἡ δ' ἐν μέσσῳ στᾶσα μετηύδα δῖα θεάων· </l>
<l n="21" rend="indent(1)">‘σχέτλιοι, οἳ ζώοντες ὑπήλθετε δῶμ' Ἀΐδαο, </l>
<l n="22">δισθανέες, ὅτε τ' ἄλλοι ἅπαξ θνῄσκουσ' ἄνθρωποι. </l>
<l n="23">ἀλλ' ἄγετ' ἐσθίετε βρώμην καὶ πίνετε οἶνον <pb/> </l>
<l n="24">αὖθι πανημέριοι· ἅμα δ' ἠόϊ φαινομένηφι </l>
<l n="25">πλεύσεσθ'· αὐτὰρ ἐγὼ δείξω ὁδὸν ἠδὲ ἕκαστα </l>
<l n="26">σημανέω, ἵνα μή τι κακορραφίῃ ἀλεγεινῇ </l>
<l n="27">ἢ ἁλὸς ἢ ἐπὶ γῆς ἀλγήσετε πῆμα παθόντες.’ </l>
<l n="28" rend="indent(1)">ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ. </l>
<l n="29">ὣς τότε μὲν πρόπαν ἦμαρ ἐς ἠέλιον καταδύντα </l>
<l n="30">ἥμεθα δαινύμενοι κρέα τ' ἄσπετα καὶ μέθυ ἡδύ· </l>
<l n="31">ἦμος δ' ἠέλιος κατέδυ καὶ ἐπὶ κνέφας ἦλθεν, </l>
<l n="32">οἱ μὲν κοιμήσαντο παρὰ πρυμνήσια νηός, </l>
<l n="33">ἡ δ' ἐμὲ χειρὸς ἑλοῦσα φίλων ἀπονόσφιν ἑταίρων </l>
<l n="34">εἷσέ τε καὶ προσέλεκτο καὶ ἐξερέεινεν ἕκαστα· </l>
<l n="35">αὐτὰρ ἐγὼ τῇ πάντα κατὰ μοῖραν κατέλεξα. </l>
<l n="36">καὶ τότε δή μ' ἐπέεσσι προσηύδα πότνια Κίρκη· </l>
<l n="37" rend="indent(1)">‘ταῦτα μὲν οὕτω πάντα πεπείρανται, σὺ δ' ἄκουσον, </l>
<l n="38">ὥς τοι ἐγὼν ἐρέω, μνήσει δέ σε καὶ θεὸς αὐτός. </l>
<l n="39">Σειρῆνας μὲν πρῶτον ἀφίξεαι, αἵ ῥά τε πάντας </l>
<l n="40">ἀνθρώπους θέλγουσιν, ὅτίς σφεας εἰσαφίκηται. </l>
<l n="41">ὅς τις ἀϊδρείῃ πελάσῃ καὶ φθόγγον ἀκούσῃ </l>
<l n="42">Σειρήνων, τῷ δ' οὔ τι γυνὴ καὶ νήπια τέκνα </l>
<l n="43">οἴκαδε νοστήσαντι παρίσταται οὐδὲ γάνυνται, </l>
<l n="44">ἀλλά τε Σειρῆνες λιγυρῇ θέλγουσιν ἀοιδῇ, </l>
<l n="45">ἥμεναι ἐν λειμῶνι· πολὺς δ' ἀμφ' ὀστεόφιν θὶς </l>
<l n="46">ἀνδρῶν πυθομένων, περὶ δὲ ῥινοὶ μινύθουσιν. </l>
<l n="47">ἀλλὰ παρὲξ ἐλάαν, ἐπὶ δ' οὔατ' ἀλεῖψαι ἑταίρων </l>
<l n="48">κηρὸν δεψήσας μελιηδέα, μή τις ἀκούσῃ </l>
<l n="49">τῶν ἄλλων· ἀτὰρ αὐτὸς ἀκουέμεν αἴ κ' ἐθέλῃσθα, </l>
<l n="50">δησάντων σ' ἐν νηῒ θοῇ χεῖράς τε πόδας τε </l>
<l n="51">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω, </l>
<l n="52">ὄφρα κε τερπόμενος ὄπ' ἀκούσῃς Σειρήνοιϊν. <pb/> </l>
<l n="53">εἰ δέ κε λίσσηαι ἑτάρους λῦσαί τε κελεύῃς, </l>
<l n="54">οἱ δέ σ' ἔτι πλεόνεσσι τότ' ἐν δεσμοῖσι διδέντων. </l>
<l n="55" rend="indent(1)">αὐτὰρ ἐπὴν δὴ τάς γε παρὲξ ἐλάσωσιν ἑταῖροι, </l>
<l n="56">ἔνθα τοι οὐκέτ' ἔπειτα διηνεκέως ἀγορεύσω, </l>
<l n="57">ὁπποτέρῃ δή τοι ὁδὸς ἔσσεται, ἀλλὰ καὶ αὐτὸς </l>
<l n="58">θυμῷ βουλεύειν· ἐρέω δέ τοι ἀμφοτέρωθεν. </l>
<l n="59">ἔνθεν μὲν γὰρ πέτραι ἐπηρεφέες, προτὶ δ' αὐτὰς </l>
<l n="60">κῦμα μέγα ῥοχθεῖ κυανώπιδος Ἀμφιτρίτης· </l>
<l n="61">Πλαγκτὰς δή τοι τάς γε θεοὶ μάκαρες καλέουσι. </l>
<l n="62">τῇ μέν τ' οὐδὲ ποτητὰ παρέρχεται οὐδὲ πέλειαι </l>
<l n="63">τρήρωνες, ταί τ' ἀμβροσίην Διὶ πατρὶ φέρουσιν, </l>
<l n="64">ἀλλά τε καὶ τῶν αἰὲν ἀφαιρεῖται λὶς πέτρη· </l>
<l n="65">ἀλλ' ἄλλην ἐνίησι πατὴρ ἐναρίθμιον εἶναι. </l>
<l n="66">τῇ δ' οὔ πώ τις νηῦς φύγεν ἀνδρῶν, ἥ τις ἵκηται, </l>
<l n="67">ἀλλά θ' ὁμοῦ πίνακάς τε νεῶν καὶ σώματα φωτῶν </l>
<l n="68">κύμαθ' ἁλὸς φορέουσι πυρός τ' ὀλοοῖο θύελλαι. </l>
<l n="69">οἴη δὴ κείνῃ γε παρέπλω ποντοπόρος νηῦς </l>
<l n="70">Ἀργὼ πᾶσι μέλουσα, παρ' Αἰήταο πλέουσα· </l>
<l n="71">καί νύ κε τὴν ἔνθ' ὦκα βάλεν μεγάλας ποτὶ πέτρας, </l>
<l n="72">ἀλλ' Ἥρη παρέπεμψεν, ἐπεὶ φίλος ἦεν Ἰήσων. </l>
<l n="73" rend="indent(1)">οἱ δὲ δύω σκόπελοι ὁ μὲν οὐρανὸν εὐρὺν ἱκάνει </l>
<l n="74">ὀξείῃ κορυφῇ, νεφέλη δέ μιν ἀμφιβέβηκε </l>
<l n="75">κυανέη· τὸ μὲν οὔ ποτ' ἐρωεῖ, οὐδέ ποτ' αἴθρη </l>
<l n="76">κείνου ἔχει κορυφὴν οὔτ' ἐν θέρει οὔτ' ἐν ὀπώρῃ· </l>
<l n="77">οὐδέ κεν ἀμβαίη βροτὸς ἀνὴρ οὐδ' ἐπιβαίη, </l>
<l n="78">οὐδ' εἴ οἱ χεῖρές γε ἐείκοσι καὶ πόδες εἶεν· <pb/> </l>
<l n="79">πέτρη γὰρ λίς ἐστι, περιξέστῃ ἐϊκυῖα. </l>
<l n="80">μέσσῳ δ' ἐν σκοπέλῳ ἐστὶ σπέος ἠεροειδές, </l>
<l n="81">πρὸς ζόφον εἰς Ἔρεβος τετραμμένον, ᾗ περ ἂν ὑμεῖς </l>
<l n="82">νῆα παρὰ γλαφυρὴν ἰθύνετε, φαίδιμ' Ὀδυσσεῦ. </l>
<l n="83">οὐδέ κεν ἐκ νηὸς γλαφυρῆς αἰζήϊος ἀνὴρ </l>
<l n="84">τόξῳ ὀϊστεύσας κοῖλον σπέος εἰσαφίκοιτο. </l>
<l n="85">ἔνθα δ' ἐνὶ Σκύλλη ναίει δεινὸν λελακυῖα. </l>
<l n="86">τῆς ἦ τοι φωνὴ μὲν ὅση σκύλακος νεογιλλῆς </l>
<l n="87">γίνεται, αὐτὴ δ' αὖτε πέλωρ κακόν· οὐδέ κέ τίς μιν </l>
<l n="88">γηθήσειεν ἰδών, οὐδ' εἰ θεὸς ἀντιάσειε. </l>
<l n="89">τῆς ἦ τοι πόδες εἰσὶ δυώδεκα πάντες ἄωροι, </l>
<l n="90">ἓξ δέ τέ οἱ δειραὶ περιμήκεες, ἐν δὲ ἑκάστῃ </l>
<l n="91">σμερδαλέη κεφαλή, ἐν δὲ τρίστοιχοι ὀδόντες, </l>
<l n="92">πυκνοὶ καὶ θαμέες, πλεῖοι μέλανος θανάτοιο. </l>
<l n="93">μέσση μέν τε κατὰ σπείους κοίλοιο δέδυκεν, </l>
<l n="94">ἔξω δ' ἐξίσχει κεφαλὰς δεινοῖο βερέθρου· </l>
<l n="95">αὐτοῦ δ' ἰχθυάᾳ, σκόπελον περιμαιμώωσα, </l>
<l n="96">δελφῖνάς τε κύνας τε καὶ εἴ ποθι μεῖζον ἕλῃσι </l>
<l n="97">κῆτος, ἃ μυρία βόσκει ἀγάστονος Ἀμφιτρίτη. </l>
<l n="98">τῇ δ' οὔ πώ ποτε ναῦται ἀκήριοι εὐχετόωνται </l>
<l n="99">παρφυγέειν σὺν νηΐ· φέρει δέ τε κρατὶ ἑκάστῳ </l>
<l n="100">φῶτ' ἐξαρπάξασα νεὸς κυανοπρῴροιο. </l>
<l n="101" rend="indent(1)">τὸν δ' ἕτερον σκόπελον χθαμαλώτερον ὄψει, Ὀδυσσεῦ, </l>
<l n="102">πλησίον ἀλλήλων· καί κεν διοϊστεύσειας. </l>
<l n="103">τῷ δ' ἐν ἐρινεός ἐστι μέγας, φύλλοισι τεθηλώς· </l>
<l n="104">τῷ δ' ὑπὸ δῖα Χάρυβδις ἀναρρυβδεῖ μέλαν ὕδωρ. </l>
<l n="105">τρὶς μὲν γάρ τ' ἀνίησιν ἐπ' ἤματι, τρὶς δ' ἀναρυβδεῖ, <pb/> </l>
<l n="106">δεινόν· μὴ σύ γε κεῖθι τύχοις, ὅτε ῥυβδήσειεν· </l>
<l n="107">οὐ γάρ κεν ῥύσαιτό σ' ὑπὲκ κακοῦ οὐδ' ἐνοσίχθων. </l>
<l n="108">ἀλλὰ μάλα Σκύλλης σκοπέλῳ πεπλημένος ὦκα </l>
<l n="109">νῆα παρὲξ ἐλάαν, ἐπεὶ ἦ πολὺ φέρτερόν ἐστιν </l>
<l n="110">ἓξ ἑτάρους ἐν νηῒ ποθήμεναι ἢ ἅμα πάντας.’ </l>
<l n="111" rend="indent(1)">ὣς ἔφατ', αὐτὰρ ἐγώ μιν ἀτυζόμενος προσέειπον· </l>
<l n="112">’εἰ δ' ἄγε δή μοι τοῦτο, θεά, νημερτὲς ἐνίσπες, </l>
<l n="113">εἴ πως τὴν ὀλοὴν μὲν ὑπεκπροφύγοιμι Χάρυβδιν, </l>
<l n="114">τὴν δέ κ' ἀμυναίμην, ὅτε μοι σίνοιτό γ' ἑταίρους.’ </l>
<l n="115" rend="indent(1)">ὣς ἐφάμην, ἡ δ' αὐτίκ' ἀμείβετο δῖα θεάων· </l>
<l n="116">’σχέτλιε, καὶ δὴ αὖ τοι πολεμήϊα ἔργα μέμηλε </l>
<l n="117">καὶ πόνος, οὐδὲ θεοῖσιν ὑπείξεαι ἀθανάτοισιν; </l>
<l n="118">ἡ δέ τοι οὐ θνητή, ἀλλ' ἀθάνατον κακόν ἐστι, </l>
<l n="119">δεινόν τ' ἀργαλέον τε καὶ ἄγριον οὐδὲ μαχητόν· </l>
<l n="120">οὐδέ τις ἔστ' ἀλκή· φυγέειν κάρτιστον ἀπ' αὐτῆς. </l>
<l n="121">ἢν γὰρ δηθύνῃσθα κορυσσόμενος παρὰ πέτρῃ, </l>
<l n="122">δείδω μή σ' ἐξαῦτις ἐφορμηθεῖσα κίχῃσι </l>
<l n="123">τόσσῃσιν κεφαλῇσι, τόσους δ' ἐκ φῶτας ἕληται. </l>
<l n="124">ἀλλὰ μάλα σφοδρῶς ἐλάαν, βωστρεῖν δὲ Κράταιϊν, </l>
<l n="125">μητέρα τῆς Σκύλλης, ἥ μιν τέκε πῆμα βροτοῖσιν· </l>
<l n="126">ἥ μιν ἔπειτ' ἀποπαύσει ἐς ὕστερον ὁρμηθῆναι. </l>
<l n="127" rend="indent(1)">Θρινακίην δ' ἐς νῆσον ἀφίξεαι· ἔνθα δὲ πολλαὶ </l>
<l n="128">βόσκοντ' Ἠελίοιο βόες καὶ ἴφια μῆλα. </l>
<l n="129">ἑπτὰ βοῶν ἀγέλαι, τόσα δ' οἰῶν πώεα καλά, </l>
<l n="130">πεντήκοντα δ' ἕκαστα. γόνος δ' οὐ γίνεται αὐτῶν, </l>
<l n="131">οὐδέ ποτε φθινύθουσι. θεαὶ δ' ἐπιποιμένες εἰσί, </l>
<l n="132">νύμφαι ἐϋπλόκαμοι, Φαέθουσά τε Λαμπετίη τε, </l>
<l n="133">ἃς τέκεν Ἠελίῳ Ὑπερίονι δῖα Νέαιρα. <pb/> </l>
<l n="134">τὰς μὲν ἄρα θρέψασα τεκοῦσά τε πότνια μήτηρ </l>
<l n="135">Θρινακίην ἐς νῆσον ἀπῴκισε τηλόθι ναίειν, </l>
<l n="136">μῆλα φυλασσέμεναι πατρώϊα καὶ ἕλικας βοῦς. </l>
<l n="137">τὰς εἰ μέν κ' ἀσινέας ἐάᾳς νόστου τε μέδηαι, </l>
<l n="138">ἦ τ' ἂν ἔτ' εἰς Ἰθάκην, κακά περ πάσχοντες, ἵκοισθε· </l>
<l n="139">εἰ δέ κε σίνηαι, τότε τοι τεκμαίρομ' ὄλεθρον </l>
<l n="140">[νηΐ τε καὶ ἑτάροισ'. αὐτὸς δ' εἴ πέρ κεν ἀλύξῃς, </l>
<l n="141">ὀψὲ κακῶς νεῖαι, ὀλέσας ἄπο πάντας ἑταίρους.’] </l>
<l n="142" rend="indent(1)">ὣς ἔφατ', αὐτίκα δὲ χρυσόθρονος ἤλυθεν Ἠώς. </l>
<l n="143">ἡ μὲν ἔπειτ' ἀνὰ νῆσον ἀπέστιχε δῖα θεάων· </l>
<l n="144">αὐτὰρ ἐγὼν ἐπὶ νῆα κιὼν ὤτρυνον ἑταίρους </l>
<l n="145">αὐτούς τ' ἀμβαίνειν ἀνά τε πρυμνήσια λῦσαι. </l>
<l n="146">οἱ δ' αἶψ' εἴσβαινον καὶ ἐπὶ κληῖσι καθῖζον, </l>
<l n="147">[ἑξῆς δ' ἑζόμενοι πολιὴν ἅλα τύπτον ἐρετμοῖς.] </l>
<l n="148">ἡμῖν δ' αὖ κατόπισθε νεὸς κυανοπρῴροιο </l>
<l n="149">ἴκμενον οὖρον ἵει πλησίστιον, ἐσθλὸν ἑταῖρον, </l>
<l n="150">Κίρκη ἐϋπλόκαμος, δεινὴ θεὸς αὐδήεσσα. </l>
<l n="151">αὐτίκα δ' ὅπλα ἕκαστα πονησάμενοι κατὰ νῆα </l>
<l n="152">ἥμεθα· τὴν δ' ἄνεμός τε κυβερνήτης τ' ἴθυνε. </l>
<l n="153">δὴ τότ' ἐγὼν ἑτάροισι μετηύδων ἀχνύμενος κῆρ· </l>
<l n="154" rend="indent(1)">‘ὦ φίλοι, οὐ γὰρ χρὴ ἕνα ἴδμεναι οὐδὲ δύ' οἴους </l>
<l n="155">θέσφαθ', ἅ μοι Κίρκη μυθήσατο, δῖα θεάων· </l>
<l n="156">ἀλλ' ἐρέω μὲν ἐγών, ἵνα εἰδότες ἠὲ θάνωμεν </l>
<l n="157">ἤ κεν ἀλευάμενοι θάνατον καὶ κῆρα φύγοιμεν. </l>
<l n="158">Σειρήνων μὲν πρῶτον ἀνώγει θεσπεσιάων </l>
<l n="159">φθόγγον ἀλεύασθαι καὶ λειμῶν' ἀνθεμόεντα. <pb/> </l>
<l n="160">οἶον ἔμ' ἠνώγει ὄπ' ἀκουέμεν· ἀλλά με δεσμῷ </l>
<l n="161">δήσατ' ἐν ἀργαλέῳ, ὄφρ' ἔμπεδον αὐτόθι μίμνω, </l>
<l n="162">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω. </l>
<l n="163">εἰ δέ κε λίσσωμαι ὑμέας λῦσαί τε κελεύω, </l>
<l n="164">ὑμεῖς δὲ πλεόνεσσι τότ' ἐν δεσμοῖσι πιέζειν.’ </l>
<l n="165" rend="indent(1)">ἦ τοι ἐγὼ τὰ ἕκαστα λέγων ἑτάροισι πίφαυσκον· </l>
<l n="166">τόφρα δὲ καρπαλίμως ἐξίκετο νηῦς ἐϋεργὴς </l>
<l n="167">νῆσον Σειρήνοιϊν· ἔπειγε γὰρ οὖρος ἀπήμων. </l>
<l n="168">αὐτίκ' ἔπειτ' ἄνεμος μὲν ἐπαύσατο ἠδὲ γαλήνη </l>
<l n="169">ἔπλετο νηνεμίη, κοίμησε δὲ κύματα δαίμων. </l>
<l n="170">ἀνστάντες δ' ἕταροι νεὸς ἱστία μηρύσαντο, </l>
<l n="171">καὶ τὰ μὲν ἐν νηῒ γλαφυρῇ θέσαν, οἱ δ' ἐπ' ἐρετμὰ </l>
<l n="172">ἑζόμενοι λεύκαινον ὕδωρ ξεστῇσ' ἐλάτῃσιν. </l>
<l n="173">αὐτὰρ ἐγὼ κηροῖο μέγαν τροχὸν ὀξέϊ χαλκῷ </l>
<l n="174">τυτθὰ διατμήξας χερσὶ στιβαρῇσι πίεζον· </l>
<l n="175">αἶψα δ' ἰαίνετο κηρός, ἐπεὶ κέλετο μεγάλη ἲς </l>
<l n="176">Ἠελίου τ' αὐγὴ Ὑπεριονίδαο ἄνακτος· </l>
<l n="177">ἑξείης δ' ἑτάροισιν ἐπ' οὔατα πᾶσιν ἄλειψα. </l>
<l n="178">οἱ δ' ἐν νηΐ μ' ἔδησαν ὁμοῦ χεῖράς τε πόδας τε </l>
<l n="179">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνῆπτον· </l>
<l n="180">αὐτοὶ δ' ἑζόμενοι πολιὴν ἅλα τύπτον ἐρετμοῖς. </l>
<l n="181">ἀλλ' ὅτε τόσσον ἀπῆμεν, ὅσον τε γέγωνε βοήσας, </l>
<l n="182">ῥίμφα διώκοντες, τὰς δ' οὐ λάθεν ὠκύαλος νηῦς </l>
<l n="183">ἐγγύθεν ὀρνυμένη, λιγυρὴν δ' ἔντυνον ἀοιδήν· </l>
<l n="184" rend="indent(1)">‘δεῦρ' ἄγ' ἰών, πολύαιν' Ὀδυσεῦ, μέγα κῦδος Ἀχαιῶν, </l>
<l n="185">νῆα κατάστησον, ἵνα νωϊτέρην ὄπ' ἀκούσῃς. </l>
<l n="186">οὐ γάρ πώ τις τῇδε παρήλασε νηῒ μελαίνῃ, </l>
<l n="187">πρίν γ' ἡμέων μελίγηρυν ἀπὸ στομάτων ὄπ' ἀκοῦσαι, <pb/> </l>
<l n="188">ἀλλ' ὅ γε τερψάμενος νεῖται καὶ πλείονα εἰδώς. </l>
<l n="189">ἴδμεν γάρ τοι πάνθ', ὅσ' ἐνὶ Τροίῃ εὐρείῃ </l>
<l n="190">Ἀργεῖοι Τρῶές τε θεῶν ἰότητι μόγησαν, </l>
<l n="191">ἴδμεν δ' ὅσσα γένηται ἐπὶ χθονὶ πουλυβοτείρῃ.’ </l>
<l n="192" rend="indent(1)">ὣς φάσαν ἱεῖσαι ὄπα κάλλιμον· αὐτὰρ ἐμὸν κῆρ </l>
<l n="193">ἤθελ' ἀκουέμεναι, λῦσαί τ' ἐκέλευον ἑταίρους </l>
<l n="194">ὀφρύσι νευστάζων· οἱ δὲ προπεσόντες ἔρεσσον. </l>
<l n="195">αὐτίκα δ' ἀνστάντες Περιμήδης Εὐρύλοχός τε </l>
<l n="196">πλείοσί μ' ἐν δεσμοῖσι δέον μᾶλλόν τε πίεζον. </l>
<l n="197">αὐτὰρ ἐπεὶ δὴ τάς γε παρήλασαν οὐδ' ἔτ' ἔπειτα </l>
<l n="198">φθόγγον Σειρήνων ἠκούομεν οὐδέ τ' ἀοιδήν, </l>
<l n="199">αἶψ' ἀπὸ κηρὸν ἕλοντο ἐμοὶ ἐρίηρες ἑταῖροι, </l>
<l n="200">ὅν σφιν ἐπ' ὠσὶν ἄλειψ', ἐμέ τ' ἐκ δεσμῶν ἀνέλυσαν. </l>
<l n="201" rend="indent(1)">ἀλλ' ὅτε δὴ τὴν νῆσον ἐλείπομεν, αὐτίκ' ἔπειτα </l>
<l n="202">καπνὸν καὶ μέγα κῦμα ἴδον καὶ δοῦπον ἄκουσα. </l>
<l n="203">τῶν δ' ἄρα δεισάντων ἐκ χειρῶν ἔπτατ' ἐρετμά, </l>
<l n="204">βόμβησαν δ' ἄρα πάντα κατὰ ῥόον· ἔσχετο δ' αὐτοῦ </l>
<l n="205">νηῦς, ἐπεὶ οὐκέτ' ἐρετμὰ προήκεα χερσὶν ἔπειγον. </l>
<l n="206">αὐτὰρ ἐγὼ διὰ νηὸς ἰὼν ὤτρυνον ἑταίρους </l>
<l n="207">μειλιχίοισ' ἐπέεσσι παρασταδὸν ἄνδρα ἕκαστον· </l>
<l n="208" rend="indent(1)">‘ὦ φίλοι, οὐ γάρ πώ τι κακῶν ἀδαήμονές εἰμεν· </l>
<l n="209">οὐ μὲν δὴ τόδε μεῖζον ἔπι κακόν, ἢ ὅτε Κύκλωψ </l>
<l n="210">εἴλει ἐνὶ σπῆϊ γλαφυρῷ κρατερῆφι βίηφιν· </l>
<l n="211">ἀλλὰ καὶ ἔνθεν ἐμῇ ἀρετῇ βουλῇ τε νόῳ τε </l>
<l n="212">ἐκφύγομεν, καί που τῶνδε μνήσεσθαι ὀΐω. </l>
<l n="213">νῦν δ' ἄγεθ', ὡς ἂν ἐγὼ εἴπω, πειθώμεθα πάντες. </l>
<l n="214">ὑμεῖς μὲν κώπῃσιν ἁλὸς ῥηγμῖνα βαθεῖαν </l>
<l n="215">τύπτετε κληΐδεσσιν ἐφήμενοι, αἴ κέ ποθι Ζεὺς </l>
<l n="216">δώῃ τόνδε γ' ὄλεθρον ὑπεκφυγέειν καὶ ἀλύξαι· <pb/> </l>
<l n="217">σοὶ δέ, κυβερνῆθ', ὧδ' ἐπιτέλλομαι· ἀλλ' ἐνὶ θυμῷ </l>
<l n="218">βάλλευ, ἐπεὶ νηὸς γλαφυρῆς οἰήϊα νωμᾷς· </l>
<l n="219">τούτου μὲν καπνοῦ καὶ κύματος ἐκτὸς ἔεργε </l>
<l n="220">νῆα, σὺ δὲ σκοπέλου ἐπιμαίεο, μή σε λάθῃσι </l>
<l n="221">κεῖσ' ἐξορμήσασα καὶ ἐς κακὸν ἄμμε βάλῃσθα.’ </l>
<l n="222" rend="indent(1)">ὣς ἐφάμην, οἱ δ' ὦκα ἐμοῖσ' ἐπέεσσι πίθοντο. </l>
<l n="223">Σκύλλην δ' οὐκέτ' ἐμυθεόμην, ἄπρηκτον ἀνίην, </l>
<l n="224">μή πώς μοι δείσαντες ἀπολλήξειαν ἑταῖροι </l>
<l n="225">εἰρεσίης, ἐντὸς δὲ πυκάζοιεν σφέας αὐτούς. </l>
<l n="226">καὶ τότε δὴ Κίρκης μὲν ἐφημοσύνης ἀλεγεινῆς </l>
<l n="227">λανθανόμην, ἐπεὶ οὔ τί μ' ἀνώγει θωρήσσεσθαι· </l>
<l n="228">αὐτὰρ ἐγὼ καταδὺς κλυτὰ τεύχεα καὶ δύο δοῦρε </l>
<l n="229">μάκρ' ἐν χερσὶν ἑλὼν εἰς ἴκρια νηὸς ἔβαινον </l>
<l n="230">πρῴρης· ἔνθεν γάρ μιν ἐδέγμην πρῶτα φανεῖσθαι </l>
<l n="231">Σκύλλην πετραίην, ἥ μοι φέρε πῆμ' ἑτάροισιν. </l>
<l n="232">οὐδέ πῃ ἀθρῆσαι δυνάμην· ἔκαμον δέ μοι ὄσσε </l>
<l n="233">πάντῃ παπταίνοντι πρὸς ἠεροειδέα πέτρην. </l>
<l n="234" rend="indent(1)">ἡμεῖς μὲν στεινωπὸν ἀνεπλέομεν γοόωντες· </l>
<l n="235">ἔνθεν γὰρ Σκύλλη, ἑτέρωθι δὲ δῖα Χάρυβδις </l>
<l n="236">δεινὸν ἀνερρύβδησε θαλάσσης ἁλμυρὸν ὕδωρ. </l>
<l n="237">ἦ τοι ὅτ' ἐξεμέσειε, λέβης ὣς ἐν πυρὶ πολλῷ </l>
<l n="238">πᾶσ' ἀναμορμύρεσκε κυκωμένη· ὑψόσε δ' ἄχνη </l>
<l n="239">ἄκροισι σκοπέλοισιν ἐπ' ἀμφοτέροισιν ἔπιπτεν. </l>
<l n="240">ἀλλ' ὅτ' ἀναβρόξειε θαλάσσης ἁλμυρὸν ὕδωρ, </l>
<l n="241">πᾶσ' ἔντοσθε φάνεσκε κυκωμένη, ἀμφὶ δὲ πέτρη </l>
<l n="242">δεινὸν βεβρύχει, ὑπένερθε δὲ γαῖα φάνεσκε </l>
<l n="243">ψάμμῳ κυανέη· τοὺς δὲ χλωρὸν δέος ᾕρει. </l>
<l n="244">ἡμεῖς μὲν πρὸς τὴν ἴδομεν δείσαντες ὄλεθρον· </l>
<l n="245">τόφρα δέ μοι Σκύλλη γλαφυρῆς ἐκ νηὸς ἑταίρους <pb/> </l>
<l n="246">ἓξ ἕλεθ', οἳ χερσίν τε βίηφί τε φέρτατοι ἦσαν. </l>
<l n="247">σκεψάμενος δ' ἐς νῆα θοὴν ἅμα καὶ μεθ' ἑταίρους </l>
<l n="248">ἤδη τῶν ἐνόησα πόδας καὶ χεῖρας ὕπερθεν </l>
<l n="249">ὑψόσ' ἀειρομένων· ἐμὲ δὲ φθέγγοντο καλεῦντες </l>
<l n="250">ἐξονομακλήδην, τότε γ' ὕστατον, ἀχνύμενοι κῆρ. </l>
<l n="251">ὡς δ' ὅτ' ἐπὶ προβόλῳ ἁλιεὺς περιμήκεϊ ῥάβδῳ </l>
<l n="252">ἰχθύσι τοῖς ὀλίγοισι δόλον κατὰ εἴδατα βάλλων </l>
<l n="253">ἐς πόντον προΐησι βοὸς κέρας ἀγραύλοιο, </l>
<l n="254">ἀσπαίροντα δ' ἔπειτα λαβὼν ἔρριψε θύραζε, </l>
<l n="255">ὣς οἵ γ' ἀσπαίροντες ἀείροντο προτὶ πέτρας. </l>
<l n="256">αὐτοῦ δ' εἰνὶ θύρῃσι κατήσθιε κεκλήγοντας, </l>
<l n="257">χεῖρας ἐμοὶ ὀρέγοντας ἐν αἰνῇ δηϊοτῆτι. </l>
<l n="258">οἴκτιστον δὴ κεῖνο ἐμοῖσ' ἴδον ὀφθαλμοῖσι </l>
<l n="259">πάντων, ὅσσ' ἐμόγησα πόρους ἁλὸς ἐξερεείνων. </l>
<l n="260" rend="indent(1)">αὐτὰρ ἐπεὶ πέτρας φύγομεν δεινήν τε Χάρυβδιν </l>
<l n="261">Σκύλλην τ', αὐτίκ' ἔπειτα θεοῦ ἐς ἀμύμονα νῆσον </l>
<l n="262">ἱκόμεθ'· ἔνθα δ' ἔσαν καλαὶ βόες εὐρυμέτωποι, </l>
<l n="263">πολλὰ δὲ ἴφια μῆλ' Ὑπερίονος Ἠελίοιο. </l>
<l n="264">δὴ τότ' ἐγὼν ἔτι πόντῳ ἐὼν ἐν νηῒ μελαίνῃ </l>
<l n="265">μυκηθμοῦ τ' ἤκουσα βοῶν αὐλιζομενάων </l>
<l n="266">οἰῶν τε βληχήν· καί μοι ἔπος ἔμπεσε θυμῷ </l>
<l n="267">μάντιος ἀλαοῦ, Θηβαίου Τειρεσίαο, </l>
<l n="268">Κίρκης τ' Αἰαίης, ἥ μοι μάλα πόλλ' ἐπέτελλε </l>
<l n="269">νῆσον ἀλεύασθαι τερψιμβρότου Ἠελίοιο. </l>
<l n="270">δὴ τότ' ἐγὼν ἑτάροισι μετηύδων ἀχνύμενος κῆρ· </l>
<l n="271" rend="indent(1)">‘κέκλυτέ μευ μύθων, κακά περ πάσχοντες ἑταῖροι, </l>
<l n="272">ὄφρ' ὕμιν εἴπω μαντήϊα Τειρεσίαο </l>
<l n="273">Κίρκης τ' Αἰαίης, ἥ μοι μάλα πόλλ' ἐπέτελλε <pb/> </l>
<l n="274">νῆσον ἀλεύασθαι τερψιμβρότου Ἠελίοιο· </l>
<l n="275">ἔνθα γὰρ αἰνότατον κακὸν ἔμμεναι ἄμμιν ἔφασκεν. </l>
<l n="276">ἀλλὰ παρὲξ τὴν νῆσον ἐλαύνετε νῆα μέλαιναν.’ </l>
<l n="277" rend="indent(1)">ὣς ἐφάμην, τοῖσιν δὲ κατεκλάσθη φίλον ἦτορ. </l>
<l n="278">αὐτίκα δ' Εὐρύλοχος στυγερῷ μ' ἠμείβετο μύθῳ· </l>
<l n="279" rend="indent(1)">‘σχέτλιός εἰς, Ὀδυσεῦ, περί τοι μένος, οὐδέ τι γυῖα </l>
<l n="280">κάμνεις· ἦ ῥά νυ σοί γε σιδήρεα πάντα τέτυκται, </l>
<l n="281">ὅς ῥ' ἑτάρους καμάτῳ ἀδηκότας ἠδὲ καὶ ὕπνῳ </l>
<l n="282">οὐκ ἐάᾳς γαίης ἐπιβήμεναι, ἔνθα κεν αὖτε </l>
<l n="283">νήσῳ ἐν ἀμφιρύτῃ λαρὸν τετυκοίμεθα δόρπον, </l>
<l n="284">ἀλλ' αὔτως διὰ νύκτα θοὴν ἀλάλησθαι ἄνωγας, </l>
<l n="285">νήσου ἀποπλαγχθέντας, ἐν ἠεροειδέϊ πόντῳ. </l>
<l n="286">ἐκ νυκτῶν δ' ἄνεμοι χαλεποί, δηλήματα νηῶν, </l>
<l n="287">γίνονται· πῇ κέν τις ὑπεκφύγοι αἰπὺν ὄλεθρον, </l>
<l n="288">ἤν πως ἐξαπίνης ἔλθῃ ἀνέμοιο θύελλα, </l>
<l n="289">ἢ νότου ἢ ζεφύροιο δυσαέος, οἵ τε μάλιστα </l>
<l n="290">νῆα διαρραίουσι, θεῶν ἀέκητι ἀνάκτων; </l>
<l n="291">ἀλλ' ἦ τοι νῦν μὲν πειθώμεθα νυκτὶ μελαίνῃ </l>
<l n="292">δόρπον θ' ὁπλισόμεσθα θοῇ παρὰ νηῒ μένοντες· </l>
<l n="293">ἠῶθεν δ' ἀναβάντες ἐνήσομεν εὐρέϊ πόντῳ.’ </l>
<l n="294" rend="indent(1)">ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι. </l>
<l n="295">καὶ τότε δὴ γίνωσκον, ὃ δὴ κακὰ μήδετο δαίμων, </l>
<l n="296">καί μιν φωνήσας ἔπεα πτερόεντα προσηύδων· </l>
<l n="297" rend="indent(1)">‘Εὐρύλοχ', ἦ μάλα δή με βιάζετε μοῦνον ἐόντα. </l>
<l n="298">ἀλλ' ἄγε νῦν μοι πάντες ὀμόσσατε καρτερὸν ὅρκον· </l>
<l n="299">εἴ κέ τιν' ἠὲ βοῶν ἀγέλην ἢ πῶϋ μέγ' οἰῶν </l>
<l n="300">εὕρωμεν, μή πού τις ἀτασθαλίῃσι κακῇσιν <pb/> </l>
<l n="301">ἢ βοῦν ἠέ τι μῆλον ἀποκτάνῃ· ἀλλὰ ἕκηλοι </l>
<l n="302">ἐσθίετε βρώμην, τὴν ἀθανάτη πόρε Κίρκη.’ </l>
<l n="303" rend="indent(1)">ὣς ἐφάμην, οἱ δ' αὐτίκ' ἀπώμνυον ὡς ἐκέλευον. </l>
<l n="304">αὐτὰρ ἐπεί ῥ' ὄμοσάν τε τελεύτησάν τε τὸν ὅρκον, </l>
<l n="305">στήσαμεν ἐν λιμένι γλαφυρῷ εὐεργέα νῆα </l>
<l n="306">ἄγχ' ὕδατος γλυκεροῖο καὶ ἐξαπέβησαν ἑταῖροι </l>
<l n="307">νηός, ἔπειτα δὲ δόρπον ἐπισταμένως τετύκοντο. </l>
<l n="308">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="309">μνησάμενοι δὴ ἔπειτα φίλους ἔκλαιον ἑταίρους, </l>
<l n="310">οὓς ἔφαγε Σκύλλη γλαφυρῆς ἐκ νηὸς ἑλοῦσα· </l>
<l n="311">κλαιόντεσσι δὲ τοῖσιν ἐπήλυθε νήδυμος ὕπνος. </l>
<l n="312">ἦμος δὲ τρίχα νυκτὸς ἔην, μετὰ δ' ἄστρα βεβήκει, </l>
<l n="313">ὦρσεν ἔπι ζαὴν ἄνεμον νεφεληγερέτα Ζεὺς </l>
<l n="314">λαίλαπι θεσπεσίῃ, σὺν δὲ νεφέεσσι κάλυψε </l>
<l n="315">γαῖαν ὁμοῦ καὶ πόντον· ὀρώρει δ' οὐρανόθεν νύξ. </l>
<l n="316">ἦμος δ' ἠριγένεια φάνη ῥοδοδάκτυλος Ἠώς, </l>
<l n="317">νῆα μὲν ὡρμίσαμεν, κοῖλον σπέος εἰσερύσαντες· </l>
<l n="318">ἔνθα δ' ἔσαν Νυμφέων καλοὶ χοροὶ ἠδὲ θόωκοι· </l>
<l n="319">καὶ τότ' ἐγὼν ἀγορὴν θέμενος μετὰ πᾶσιν ἔειπον· </l>
<l n="320" rend="indent(1)">‘ὦ φίλοι, ἐν γὰρ νηῒ θοῇ βρῶσίς τε πόσις τε </l>
<l n="321">ἔστιν, τῶν δὲ βοῶν ἀπεχώμεθα, μή τι πάθωμεν· </l>
<l n="322">δεινοῦ γὰρ θεοῦ αἵδε βόες καὶ ἴφια μῆλα, </l>
<l n="323">Ἠελίου, ὃς πάντ' ἐφορᾷ καὶ πάντ' ἐπακούει.’ </l>
<l n="324" rend="indent(1)">ὣς ἐφάμην, τοῖσιν δ' ἐπεπείθετο θυμὸς ἀγήνωρ. </l>
<l n="325">μῆνα δὲ πάντ' ἄλληκτος ἄη νότος, οὐδέ τις ἄλλος </l>
<l n="326">γίνετ' ἔπειτ' ἀνέμων, εἰ μὴ εὖρός τε νότος τε. </l>
<l n="327">οἱ δ' εἷος μὲν σῖτον ἔχον καὶ οἶνον ἐρυθρόν, <pb/> </l>
<l n="328">τόφρα βοῶν ἀπέχοντο λιλαιόμενοι βιότοιο· </l>
<l n="329">ἀλλ' ὅτε δὴ νηὸς ἐξέφθιτο ἤϊα πάντα, </l>
<l n="330">καὶ δὴ ἄγρην ἐφέπεσκον ἀλητεύοντες ἀνάγκῃ, </l>
<l n="331">ἰχθῦς ὄρνιθάς τε, φίλας ὅ τι χεῖρας ἵκοιτο, </l>
<l n="332">γναμπτοῖσ' ἀγκίστροισιν· ἔτειρε δὲ γαστέρα λιμός· </l>
<l n="333">δὴ τότ' ἐγὼν ἀνὰ νῆσον ἀπέστιχον, ὄφρα θεοῖσιν </l>
<l n="334">εὐξαίμην, εἴ τίς μοι ὁδὸν φήνειε νέεσθαι. </l>
<l n="335">ἀλλ' ὅτε δὴ διὰ νήσου ἰὼν ἤλυξα ἑταίρους, </l>
<l n="336">χεῖρας νιψάμενος, ὅθ' ἐπὶ σκέπας ἦν ἀνέμοιο, </l>
<l n="337">ἠρώμην πάντεσσι θεοῖσ', οἳ Ὄλυμπον ἔχουσιν· </l>
<l n="338">οἱ δ' ἄρα μοι γλυκὺν ὕπνον ἐπὶ βλεφάροισιν ἔχευαν. </l>
<l n="339">Εὐρύλοχος δ' ἑτάροισι κακῆς ἐξήρχετο βουλῆς· </l>
<l n="340" rend="indent(1)">‘κέκλυτέ μευ μύθων, κακά περ πάσχοντες ἑταῖροι· </l>
<l n="341">πάντες μὲν στυγεροὶ θάνατοι δειλοῖσι βροτοῖσι, </l>
<l n="342">λιμῷ δ' οἴκτιστον θανέειν καὶ πότμον ἐπισπεῖν. </l>
<l n="343">ἀλλ' ἄγετ', Ἠελίοιο βοῶν ἐλάσαντες ἀρίστας </l>
<l n="344">ῥέξομεν ἀθανάτοισι, τοὶ οὐρανὸν εὐρὺν ἔχουσιν. </l>
<l n="345">εἰ δέ κεν εἰς Ἰθάκην ἀφικοίμεθα, πατρίδα γαῖαν, </l>
<l n="346">αἶψά κεν Ἠελίῳ Ὑπερίονι πίονα νηὸν </l>
<l n="347">τεύξομεν, ἐν δέ κε θεῖμεν ἀγάλματα πολλὰ καὶ ἐσθλά. </l>
<l n="348">εἰ δὲ χολωσάμενός τι βοῶν ὀρθοκραιράων </l>
<l n="349">νῆ' ἐθέλῃ ὀλέσαι, ἐπὶ δ' ἕσπωνται θεοὶ ἄλλοι, </l>
<l n="350">βούλομ' ἅπαξ πρὸς κῦμα χανὼν ἀπὸ θυμὸν ὀλέσσαι </l>
<l n="351">ἢ δηθὰ στρεύγεσθαι ἐὼν ἐν νήσῳ ἐρήμῃ.’ </l>
<l n="352" rend="indent(1)">ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι. </l>
<l n="353">αὐτίκα δ' Ἠελίοιο βοῶν ἐλάσαντες ἀρίστας </l>
<l n="354">ἐγγύθεν· —οὐ γὰρ τῆλε νεὸς κυανοπρῴροιο </l>
<l n="355">βοσκέσκονθ' ἕλικες καλαὶ βόες εὐρυμέτωποι· — </l>
<l n="356">τὰς δὲ περιστήσαντο καὶ εὐχετόωντο θεοῖσι, <pb/> </l>
<l n="357">φύλλα δρεψάμενοι τέρενα δρυὸς ὑψικόμοιο· </l>
<l n="358">οὐ γὰρ ἔχον κρῖ λευκὸν ἐϋσσέλμου ἐπὶ νηός. </l>
<l n="359">αὐτὰρ ἐπεί ῥ' εὔξαντο καὶ ἔσφαξαν καὶ ἔδειραν, </l>
<l n="360">μηρούς τ' ἐξέταμον κατά τε κνίσῃ ἐκάλυψαν, </l>
<l n="361">δίπτυχα ποιήσαντες, ἐπ' αὐτῶν δ' ὠμοθέτησαν. </l>
<l n="362">οὐδ' εἶχον μέθυ λεῖψαι ἐπ' αἰθομένοισ' ἱεροῖσιν, </l>
<l n="363">ἀλλ' ὕδατι σπένδοντες ἐπώπτων ἔγκατα πάντα. </l>
<l n="364">αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο, </l>
<l n="365">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον. </l>
<l n="366" rend="indent(1)">καὶ τότε μοι βλεφάρων ἐξέσσυτο νήδυμος ὕπνος· </l>
<l n="367">βῆν δ' ἰέναι ἐπὶ νῆα θοὴν καὶ θῖνα θαλάσσης. </l>
<l n="368">ἀλλ' ὅτε δὴ σχεδὸν ἦα κιὼν νεὸς ἀμφιελίσσης, </l>
<l n="369">καὶ τότε με κνίσης ἀμφήλυθεν ἡδὺς ἀϋτμή· </l>
<l n="370">οἰμώξας δὲ θεοῖσι μετ' ἀθανάτοισι γεγώνευν· </l>
<l n="371" rend="indent(1)">‘Ζεῦ πάτερ ἠδ' ἄλλοι μάκαρες θεοὶ αἰὲν ἐόντες, </l>
<l n="372">ἦ με μάλ' εἰς ἄτην κοιμήσατε νηλέϊ ὕπνῳ, </l>
<l n="373">οἱ δ' ἕταροι μέγα ἔργον ἐμητίσαντο μένοντες.’ </l>
<l n="374" rend="indent(1)">ὠκέα δ' Ἠελίῳ Ὑπερίονι ἄγγελος ἦλθε </l>
<l n="375">Λαμπετίη τανύπεπλος, ὅ οἱ βόας ἔκταμεν ἡμεῖς. </l>
<l n="376">αὐτίκα δ' ἀθανάτοισι μετηύδα χωόμενος κῆρ· </l>
<l n="377" rend="indent(1)">‘Ζεῦ πάτερ ἠδ' ἄλλοι μάκαρες θεοὶ αἰὲν ἐόντες, </l>
<l n="378">τεῖσαι δὴ ἑτάρους Λαερτιάδεω Ὀδυσῆος, </l>
<l n="379">οἵ μευ βοῦς ἔκτειναν ὑπέρβιον, ᾗσιν ἐγώ γε </l>
<l n="380">χαίρεσκον μὲν ἰὼν εἰς οὐρανὸν ἀστερόεντα, </l>
<l n="381">ἠδ' ὁπότ' ἂψ ἐπὶ γαῖαν ἀπ' οὐρανόθεν προτραποίμην. </l>
<l n="382">εἰ δέ μοι οὐ τείσουσι βοῶν ἐπιεικέ' ἀμοιβήν, </l>
<l n="383">δύσομαι εἰς Ἀΐδαο καὶ ἐν νεκύεσσι φαείνω.’ <pb/> </l>
<l n="384" rend="indent(1)">τὸν δ' ἀπαμειβόμενος προσέφη νεφεληγερέτα Ζεύς· </l>
<l n="385">’Ἠέλι', ἦ τοι μὲν σὺ μετ' ἀθανάτοισι φάεινε </l>
<l n="386">καὶ θνητοῖσι βροτοῖσιν ἐπὶ ζείδωρον ἄρουραν· </l>
<l n="387">τῶν δέ κ' ἐγὼ τάχα νῆα θοὴν ἀργῆτι κεραυνῷ </l>
<l n="388">τυτθὰ βαλὼν κεάσαιμι μέσῳ ἐνὶ οἴνοπι πόντῳ.’ </l>
<l n="389" rend="indent(1)">ταῦτα δ' ἐγὼν ἤκουσα Καλυψοῦς ἠϋκόμοιο· </l>
<l n="390">ἡ δ' ἔφη Ἑρμείαο διακτόρου αὐτὴ ἀκοῦσαι. </l>
<l n="391" rend="indent(1)">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν, </l>
<l n="392">νείκεον ἄλλοθεν ἄλλον ἐπισταδόν, οὐδέ τι μῆχος </l>
<l n="393">εὑρέμεναι δυνάμεσθα· βόες δ' ἀποτέθνασαν ἤδη. </l>
<l n="394">τοῖσιν δ' αὐτίκ' ἔπειτα θεοὶ τέραα προὔφαινον· </l>
<l n="395">εἷρπον μὲν ῥινοί, κρέα δ' ἀμφ' ὀβελοῖσ' ἐμεμύκει, </l>
<l n="396">ὀπταλέα τε καὶ ὠμά· βοῶν δ' ὣς γίνετο φωνή. </l>
<l n="397" rend="indent(1)">ἑξῆμαρ μὲν ἔπειτα ἐμοὶ ἐρίηρες ἑταῖροι </l>
<l n="398">δαίνυντ' Ἠελίοιο βοῶν ἐλόωντες ἀρίστας· </l>
<l n="399">ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων, </l>
<l n="400">καὶ τότ' ἔπειτ' ἄνεμος μὲν ἐπαύσατο λαίλαπι θύων, </l>
<l n="401">ἡμεῖς δ' αἶψ' ἀναβάντες ἐνήκαμεν εὐρέϊ πόντῳ, </l>
<l n="402">ἱστὸν στησάμενοι ἀνά θ' ἱστία λεύκ' ἐρύσαντες. </l>
<l n="403" rend="indent(1)">ἀλλ' ὅτε δὴ τὴν νῆσον ἐλείπομεν οὐδέ τις ἄλλη </l>
<l n="404">φαίνετο γαιάων, ἀλλ' οὐρανὸς ἠδὲ θάλασσα, </l>
<l n="405">δὴ τότε κυανέην νεφέλην ἔστησε Κρονίων </l>
<l n="406">νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς. </l>
<l n="407">ἡ δ' ἔθει οὐ μάλα πολλὸν ἐπὶ χρόνον· αἶψα γὰρ ἦλθε </l>
<l n="408">κεκληγὼς ζέφυρος μεγάλῃ σὺν λαίλαπι θύων. </l>
<l n="409">ἱστοῦ δὲ προτόνους ἔρρηξ' ἀνέμοιο θύελλα </l>
<l n="410">ἀμφοτέρους, ἱστὸς δ' ὀπίσω πέσεν, ὅπλα τε πάντα </l>
<l n="411">εἰς ἄντλον κατέχυνθ'· ὁ δ' ἄρα πρυμνῇ ἐνὶ νηῒ <pb/> </l>
<l n="412">πλῆξε κυβερνήτεω κεφαλήν, σὺν δ' ὀστέ' ἄραξε </l>
<l n="413">πάντ' ἄμυδις κεφαλῆς· ὁ δ' ἄρ' ἀρνευτῆρι ἐοικὼς </l>
<l n="414">κάππεσ' ἀπ' ἰκριόφιν, λίπε δ' ὀστέα θυμὸς ἀγήνωρ. </l>
<l n="415">Ζεὺς δ' ἄμυδις βρόντησε καὶ ἔμβαλε νηῒ κεραυνόν· </l>
<l n="416">ἡ δ' ἐλελίχθη πᾶσα Διὸς πληγεῖσα κεραυνῷ, </l>
<l n="417">ἐν δὲ θεείου πλῆτο· πέσον δ' ἐκ νηὸς ἑταῖροι. </l>
<l n="418">οἱ δὲ κορώνῃσιν ἴκελοι περὶ νῆα μέλαιναν </l>
<l n="419">κύμασιν ἐμφορέοντο, θεὸς δ' ἀποαίνυτο νόστον. </l>
<l n="420" rend="indent(1)">αὐτὰρ ἐγὼ διὰ νηὸς ἐφοίτων, ὄφρ' ἀπὸ τοίχους </l>
<l n="421">λῦσε κλύδων τρόπιος· τὴν δὲ ψιλὴν φέρε κῦμα. </l>
<l n="422">ἐκ δέ οἱ ἱστὸν ἄραξε ποτὶ τρόπιν· αὐτὰρ ἐπ' αὐτῷ </l>
<l n="423">ἐπίτονος βέβλητο, βοὸς ῥινοῖο τετευχώς· </l>
<l n="424">τῷ ῥ' ἄμφω συνέεργον ὁμοῦ τρόπιν ἠδὲ καὶ ἱστόν, </l>
<l n="425">ἑζόμενος δ' ἐπὶ τοῖς φερόμην ὀλοοῖσ' ἀνέμοισιν. </l>
<l n="426" rend="indent(1)">ἔνθ' ἦ τοι ζέφυρος μὲν ἐπαύσατο λαίλαπι θύων, </l>
<l n="427">ἦλθε δ' ἐπὶ νότος ὦκα, φέρων ἐμῷ ἄλγεα θυμῷ, </l>
<l n="428">ὄφρ' ἔτι τὴν ὀλοὴν ἀναμετρήσαιμι Χάρυβδιν. </l>
<l n="429">παννύχιος φερόμην, ἅμα δ' ἠελίῳ ἀνιόντι </l>
<l n="430">ἦλθον ἐπὶ Σκύλλης σκόπελον δεινήν τε Χάρυβδιν. </l>
<l n="431">ἡ μὲν ἀνερρύβδησε θαλάσσης ἁλμυρὸν ὕδωρ· </l>
<l n="432">αὐτὰρ ἐγὼ ποτὶ μακρὸν ἐρινεὸν ὑψόσ' ἀερθείς, </l>
<l n="433">τῷ προσφὺς ἐχόμην ὡς νυκτερίς· οὐδέ πῃ εἶχον </l>
<l n="434">οὔτε στηρίξαι ποσὶν ἔμπεδον οὔτ' ἐπιβῆναι· </l>
<l n="435">ῥίζαι γὰρ ἑκὰς εἶχον, ἀπήωροι δ' ἔσαν ὄζοι </l>
<l n="436">μακροί τε μεγάλοι τε, κατεσκίαον δὲ Χάρυβδιν. </l>
<l n="437">νωλεμέως δ' ἐχόμην, ὄφρ' ἐξεμέσειεν ὀπίσσω </l>
<l n="438">ἱστὸν καὶ τρόπιν αὖτις· ἐελδομένῳ δέ μοι ἦλθον, </l>
<l n="439">ὄψ'· ἦμος δ' ἐπὶ δόρπον ἀνὴρ ἀγορῆθεν ἀνέστη <pb/> </l>
<l n="440">κρίνων νείκεα πολλὰ δικαζομένων αἰζηῶν, </l>
<l n="441">τῆμος δὴ τά γε δοῦρα Χαρύβδιος ἐξεφαάνθη. </l>
<l n="442">ἧκα δ' ἐγὼ καθύπερθε πόδας καὶ χεῖρε φέρεσθαι, </l>
<l n="443">μέσσῳ δ' ἐνδούπησα παρὲξ περιμήκεα δοῦρα, </l>
<l n="444">ἑζόμενος δ' ἐπὶ τοῖσι διήρεσα χερσὶν ἐμῇσι. </l>
<l n="445">Σκύλλην δ' οὐκέτ' ἔασε πατὴρ ἀνδρῶν τε θεῶν τε </l>
<l n="446">εἰσιδέειν· οὐ γάρ κεν ὑπέκφυγον αἰπὺν ὄλεθρον. </l>
<l n="447" rend="indent(1)">ἔνθεν δ' ἐννῆμαρ φερόμην, δεκάτῃ δέ με νυκτὶ </l>
<l n="448">νῆσον ἐς Ὠγυγίην πέλασαν θεοί, ἔνθα Καλυψὼ </l>
<l n="449">ναίει ἐϋπλόκαμος, δεινὴ θεὸς αὐδήεσσα, </l>
<l n="450">ἥ μ' ἐφίλει τ' ἐκόμει τε. τί τοι τάδε μυθολογεύω; </l>
<l n="451">ἤδη γάρ τοι χθιζὸς ἐμυθεόμην ἐνὶ οἴκῳ </l>
<l n="452">σοί τε καὶ ἰφθίμῃ ἀλόχῳ· ἐχθρὸν δέ μοί ἐστιν </l>
<l n="453">αὖτις ἀριζήλως εἰρημένα μυθολογεύειν." <pb/> </l>
</div>
<div type="Book" n="13">
<l n="t"><label type="head">ΟΔΥΣΣΕΙΑΣ Ν</label> </l>
<l n="1">Ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ, </l>
<l n="2">κηληθμῷ δ' ἔσχοντο κατὰ μέγαρα σκιόεντα. </l>
<l n="3">τὸν δ' αὖτ' Ἀλκίνοος ἀπαμείβετο φώνησέν τε· </l>
<l n="4" rend="indent(1)">"ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ, </l>
<l n="5">ὑψερεφές, τῶ σ' οὔ τι πάλιν πλαγχθέντα γ' ὀΐω </l>
<l n="6">ἂψ ἀπονοστήσειν, εἰ καὶ μάλα πολλὰ πέπονθας. </l>
<l n="7">ὑμέων δ' ἀνδρὶ ἑκάστῳ ἐφιέμενος τάδε εἴρω, </l>
<l n="8">ὅσσοι ἐνὶ μεγάροισι γερούσιον αἴθοπα οἶνον </l>
<l n="9">αἰεὶ πίνετ' ἐμοῖσιν, ἀκουάζεσθε δ' ἀοιδοῦ· </l>
<l n="10">εἵματα μὲν δὴ ξείνῳ ἐϋξέστῃ ἐνὶ χηλῷ </l>
<l n="11">κεῖται καὶ χρυσὸς πολυδαίδαλος ἄλλα τε πάντα </l>
<l n="12">δῶρ', ὅσα Φαιήκων βουληφόροι ἐνθάδ' ἔνεικαν· </l>
<l n="13">ἀλλ' ἄγε οἱ δῶμεν τρίποδα μέγαν ἠδὲ λέβητα </l>
<l n="14">ἀνδρακάς, ἡμεῖς δ' αὖτε ἀγειρόμενοι κατὰ δῆμον </l>
<l n="15">τεισόμεθ'· ἀργαλέον γὰρ ἕνα προικὸς χαρίσασθαι." </l>
<l n="16" rend="indent(1)">ὣς ἔφατ' Ἀλκίνοος, τοῖσιν δ' ἐπιήνδανε μῦθος. </l>
<l n="17">οἱ μὲν κακκείοντες ἔβαν οἶκόνδε ἕκαστος· </l>
<l n="18">ἦμος δ' ἠριγένεια φάνη ῥοδοδάκτυλος Ἠώς, </l>
<l n="19">νῆάδ' ἐπεσσεύοντο, φέρον δ' εὐήνορα χαλκόν. </l>
<l n="20">καὶ τὰ μὲν εὖ κατέθηχ' ἱερὸν μένος Ἀλκινόοιο, </l>
<l n="21">αὐτὸς ἰὼν διὰ νηός, ὑπὸ ζυγά, μή τιν' ἑταίρων </l>
<l n="22">βλάπτοι ἐλαυνόντων, ὁπότε σπερχοίατ' ἐρετμοῖς· </l>
<l n="23">οἱ δ' εἰς Ἀλκινόοιο κίον καὶ δαῖτ' ἀλέγυνον. <pb/> </l>
<l n="24" rend="indent(1)">τοῖσι δὲ βοῦν ἱέρευσ' ἱερὸν μένος Ἀλκινόοιο </l>
<l n="25">Ζηνὶ κελαινεφέϊ Κρονίδῃ, ὃς πᾶσιν ἀνάσσει. </l>
<l n="26">μῆρα δὲ κήαντες δαίνυντ' ἐρικυδέα δαῖτα </l>
<l n="27">τερπόμενοι· μετὰ δέ σφιν ἐμέλπετο θεῖος ἀοιδός, </l>
<l n="28">Δημόδοκος, λαοῖσι τετιμένος. αὐτὰρ Ὀδυσσεὺς </l>
<l n="29">πολλὰ πρὸς ἠέλιον κεφαλὴν τρέπε παμφανόωντα, </l>
<l n="30">δῦναι ἐπειγόμενος· δὴ γὰρ μενέαινε νέεσθαι. </l>
<l n="31">ὡς δ' ὅτ' ἀνὴρ δόρποιο λιλαίεται, ᾧ τε πανῆμαρ </l>
<l n="32">νειὸν ἀν' ἕλκητον βόε οἴνοπε πηκτὸν ἄροτρον· </l>
<l n="33">ἀσπασίως δ' ἄρα τῷ κατέδυ φάος ἠελίοιο </l>
<l n="34">δόρπον ἐποίχεσθαι, βλάβεται δέ τε γούνατ' ἰόντι· </l>
<l n="35">ὣς Ὀδυσῆ' ἀσπαστὸν ἔδυ φάος ἠελίοιο. </l>
<l n="36">αἶψα δὲ Φαιήκεσσι φιληρέτμοισι μετηύδα, </l>
<l n="37">Ἀλκινόῳ δὲ μάλιστα πιφαυσκόμενος φάτο μῦθον· </l>
<l n="38" rend="indent(1)">"Ἀλκίνοε κρεῖον, πάντων ἀριδείκετε λαῶν, </l>
<l n="39">πέμπετέ με σπείσαντες ἀπήμονα, χαίρετε δ' αὐτοί. </l>
<l n="40">ἤδη γὰρ τετέλεσται ἅ μοι φίλος ἤθελε θυμός, </l>
<l n="41">πομπὴ καὶ φίλα δῶρα, τά μοι θεοὶ Οὐρανίωνες </l>
<l n="42">ὄλβια ποιήσειαν· ἀμύμονα δ' οἴκοι ἄκοιτιν </l>
<l n="43">νοστήσας εὕροιμι σὺν ἀρτεμέεσσι φίλοισιν. </l>
<l n="44">ὑμεῖς δ' αὖθι μένοντες ἐϋφραίνοιτε γυναῖκας </l>
<l n="45">κουριδίας καὶ τέκνα· θεοὶ δ' ἀρετὴν ὀπάσειαν </l>
<l n="46">παντοίην, καὶ μή τι κακὸν μεταδήμιον εἴη." </l>
<l n="47" rend="indent(1)">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον </l>
<l n="48">πεμπέμεναι τὸν ξεῖνον, ἐπεὶ κατὰ μοῖραν ἔειπε. </l>
<l n="49">καὶ τότε κήρυκα προσέφη μένος Ἀλκινόοιο· </l>
<l n="50" rend="indent(1)">"Ποντόνοε, κρητῆρα κερασσάμενος μέθυ νεῖμον </l>
<l n="51">πᾶσιν ἀνὰ μέγαρον, ὄφρ' εὐξάμενοι Διὶ πατρὶ </l>
<l n="52">τὸν ξεῖνον πέμπωμεν ἑὴν ἐς πατρίδα γαῖαν." <pb/> </l>
<l n="53" rend="indent(1)">ὣς φάτο, Ποντόνοος δὲ μελίφρονα οἶνον ἐκίρνα, </l>
<l n="54">νώμησεν δ' ἄρα πᾶσιν ἐπισταδόν· οἱ δὲ θεοῖσιν </l>
<l n="55">ἔσπεισαν μακάρεσσι, τοὶ οὐρανὸν εὐρὺν ἔχουσιν, </l>
<l n="56">αὐτόθεν ἐξ ἑδρέων. ἀνὰ δ' ἵστατο δῖος Ὀδυσσεύς, </l>
<l n="57">Ἀρήτῃ δ' ἐν χερσὶ τίθει δέπας ἀμφικύπελλον </l>
<l n="58">καί μιν φωνήσας ἔπεα πτερόεντα προσηύδα· </l>
<l n="59" rend="indent(1)">"χαῖρέ μοι, ὦ βασίλεια, διαμπερές, εἰς ὅ κε γῆρας </l>
<l n="60">ἔλθῃ καὶ θάνατος, τά τ' ἐπ' ἀνθρώποισι πέλονται. </l>
<l n="61">αὐτὰρ ἐγὼ νέομαι· σὺ δὲ τέρπεο τῷδ' ἐνὶ οἴκῳ </l>
<l n="62">παισί τε καὶ λαοῖσι καὶ Ἀλκινόῳ βασιλῆϊ." </l>
<l n="63" rend="indent(1)">ὣς εἰπὼν ὑπὲρ οὐδὸν ἐβήσετο δῖος Ὀδυσσεύς. </l>
<l n="64">τῷ δ' ἅμα κήρυκα προΐει μένος Ἀλκινόοιο </l>
<l n="65">ἡγεῖσθαι ἐπὶ νῆα θοὴν καὶ θῖνα θαλάσσης. </l>
<l n="66">Ἀρήτη δ' ἄρα οἱ δμῳὰς ἅμ' ἔπεμπε γυναῖκας, </l>
<l n="67">τὴν μὲν φᾶρος ἔχουσαν ἐϋπλυνὲς ἠδὲ χιτῶνα, </l>
<l n="68">τὴν δ' ἑτέρην χηλὸν πυκινὴν ἅμ' ὄπασσε κομίζειν· </l>
<l n="69">ἡ δ' ἄλλη σῖτόν τ' ἔφερεν καὶ οἶνον ἐρυθρόν. </l>
<l n="70" rend="indent(1)">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν, </l>
<l n="71">αἶψα τά γ' ἐν νηῒ γλαφυρῇ πομπῆες ἀγαυοὶ </l>
<l n="72">δεξάμενοι κατέθεντο, πόσιν καὶ βρῶσιν ἅπασαν· </l>
<l n="73">κὰδ δ' ἄρ' Ὀδυσσῆϊ στόρεσαν ῥῆγός τε λίνον τε </l>
<l n="74">νηὸς ἐπ' ἰκριόφιν γλαφυρῆς, ἵνα νήγρετον εὕδοι, </l>
<l n="75">πρυμνῆς· ἂν δὲ καὶ αὐτὸς ἐβήσετο καὶ κατέλεκτο </l>
<l n="76">σιγῇ· τοὶ δὲ καθῖζον ἐπὶ κληῖσιν ἕκαστοι </l>
<l n="77">κόσμῳ, πεῖσμα δ' ἔλυσαν ἀπὸ τρητοῖο λίθοιο. </l>
<l n="78">εὖθ' οἳ ἀνακλινθέντες ἀνερρίπτουν ἅλα πηδῷ, <pb/> </l>
<l n="79">καὶ τῷ νήδυμος ὕπνος ἐπὶ βλεφάροισιν ἔπιπτε, </l>
<l n="80">νήγρετος ἥδιστος, θανάτῳ ἄγχιστα ἐοικώς. </l>
<l n="81">ἡ δ', ὥς τ' ἐν πεδίῳ τετράοροι ἄρσενες ἵπποι, </l>
<l n="82">πάντες ἅμ' ὁρμηθέντες ὑπὸ πληγῇσιν ἱμάσθλης </l>
<l n="83">ὑψόσ' ἀειρόμενοι ῥίμφα πρήσσουσι κέλευθον, </l>
<l n="84">ὣς ἄρα τῆς πρύμνη μὲν ἀείρετο, κῦμα δ' ὄπισθεν </l>
<l n="85">πορφύρεον μέγα θῦε πολυφλοίσβοιο θαλάσσης. </l>
<l n="86">ἡ δὲ μάλ' ἀσφαλέως θέεν ἔμπεδον· οὐδέ κεν ἴρηξ </l>
<l n="87">κίρκος ὁμαρτήσειεν, ἐλαφρότατος πετεηνῶν· </l>
<l n="88">ὣς ἡ ῥίμφα θέουσα θαλάσσης κύματ' ἔταμνεν, </l>
<l n="89">ἄνδρα φέρουσα θεοῖσ' ἐναλίγκια μήδε' ἔχοντα, </l>
<l n="90">ὃς πρὶν μὲν μάλα πολλὰ πάθ' ἄλγεα ὃν κατὰ θυμόν, </l>
<l n="91">ἀνδρῶν τε πτολέμους ἀλεγεινά τε κύματα πείρων· </l>
<l n="92">δὴ τότε γ' ἀτρέμας εὗδε, λελασμένος ὅσσ' ἐπεπόνθει. </l>
<l n="93" rend="indent(1)">εὖτ' ἀστὴρ ὑπερέσχε φαάντατος, ὅς τε μάλιστα </l>
<l n="94">ἔρχεται ἀγγέλλων φάος Ἠοῦς ἠριγενείης, </l>
<l n="95">τῆμος δὴ νήσῳ προσεπίλνατο ποντοπόρος νηῦς. </l>
<l n="96" rend="indent(1)">Φόρκυνος δέ τίς ἐστι λιμήν, ἁλίοιο γέροντος, </l>
<l n="97">ἐν δήμῳ Ἰθάκης· δύο δὲ προβλῆτες ἐν αὐτῷ </l>
<l n="98">ἀκταὶ ἀπορρῶγες, λιμένος πότι πεπτηυῖαι, </l>
<l n="99">αἵ τ' ἀνέμων σκεπόωσι δυσαήων μέγα κῦμα </l>
<l n="100">ἔκτοθεν· ἔντοσθεν δέ τ' ἄνευ δεσμοῖο μένουσι </l>
<l n="101">νῆες ἐΰσσελμοι, ὅτ' ἂν ὅρμου μέτρον ἵκωνται. </l>
<l n="102">αὐτὰρ ἐπὶ κρατὸς λιμένος τανύφυλλος ἐλαίη, </l>
<l n="103">ἀγχόθι δ' αὐτῆς ἄντρον ἐπήρατον ἠεροειδές, </l>
<l n="104">ἱρὸν Νυμφάων, αἳ Νηϊάδες καλέονται. </l>
<l n="105">ἐν δὲ κρητῆρές τε καὶ ἀμφιφορῆες ἔασι </l>
<l n="106">λάϊνοι· ἔνθα δ' ἔπειτα τιθαιβώσσουσι μέλισσαι. <pb/> </l>
<l n="107">ἐν δ' ἱστοὶ λίθεοι περιμήκεες, ἔνθα τε Νύμφαι </l>
<l n="108">φάρε' ὑφαίνουσιν ἁλιπόρφυρα, θαῦμα ἰδέσθαι· </l>
<l n="109">ἐν δ' ὕδατ' ἀενάοντα. δύω δέ τέ οἱ θύραι εἰσίν, </l>
<l n="110">αἱ μὲν πρὸς βορέαο καταιβαταὶ ἀνθρώποισιν, </l>
<l n="111">αἱ δ' αὖ πρὸς νότου εἰσὶ θεώτεραι· οὐδέ τι κείνῃ </l>
<l n="112">ἄνδρες ἐσέρχονται, ἀλλ' ἀθανάτων ὁδός ἐστιν. </l>
<l n="113" rend="indent(1)">ἔνθ' οἵ γ' εἰσέλασαν, πρὶν εἰδότες. ἡ μὲν ἔπειτα </l>
<l n="114">ἠπείρῳ ἐπέκελσεν ὅσον τ' ἐπὶ ἥμισυ πάσης, </l>
<l n="115">σπερχομένη· τοῖον γὰρ ἐπείγετο χέρσ' ἐρετάων. </l>
<l n="116">οἱ δ' ἐκ νηὸς βάντες ἐϋζύγου ἤπειρόνδε </l>
<l n="117">πρῶτον Ὀδυσσῆα γλαφυρῆς ἐκ νηὸς ἄειραν </l>
<l n="118">αὐτῷ σύν τε λίνῳ καὶ ῥήγεϊ σιγαλόεντι, </l>
<l n="119">κὰδ δ' ἄρ' ἐπὶ ψαμάθῳ ἔθεσαν δεδμημένον ὕπνῳ, </l>
<l n="120">ἐκ δὲ κτήματ' ἄειραν, ἅ οἱ Φαίηκες ἀγαυοὶ </l>
<l n="121">ὤπασαν οἴκαδ' ἰόντι διὰ μεγάθυμον Ἀθήνην. </l>
<l n="122">καὶ τὰ μὲν οὖν παρὰ πυθμέν' ἐλαίης ἁθρόα θῆκαν </l>
<l n="123">ἐκτὸς ὁδοῦ, μή πώ τις ὁδιτάων ἀνθρώπων, </l>
<l n="124">πρὶν Ὀδυσῆ' ἐγρέσθαι, ἐπελθὼν δηλήσαιτο· </l>
<l n="125">αὐτοὶ δ' αὖ οἶκόνδε πάλιν κίον. οὐδ' ἐνοσίχθων </l>
<l n="126">λήθετ' ἀπειλάων, τὰς ἀντιθέῳ Ὀδυσῆϊ </l>
<l n="127">πρῶτον ἐπηπείλησε, Διὸς δ' ἐξείρετο βουλήν· </l>
<l n="128" rend="indent(1)">"Ζεῦ πάτερ, οὐκέτ' ἐγώ γε μετ' ἀθανάτοισι θεοῖσι </l>
<l n="129">τιμήεις ἔσομαι, ὅτε με βροτοὶ οὔ τι τίουσι, </l>
<l n="130">Φαίηκες, τοί πέρ τε ἐμῆς ἔξ εἰσι γενέθλης. </l>
<l n="131">καὶ γὰρ νῦν Ὀδυσῆ' ἐφάμην κακὰ πολλὰ παθόντα </l>
<l n="132">οἴκαδ' ἐλεύσεσθαι· —νόστον δέ οἱ οὔ ποτ' ἀπηύρων </l>
<l n="133">πάγχυ, ἐπεὶ σὺ πρῶτον ὑπέσχεο καὶ κατένευσας· — <pb/> </l>
<l n="134">οἱ δ' εὕδοντ' ἐν νηῒ θοῇ ἐπὶ πόντον ἄγοντες </l>
<l n="135">κάτθεσαν εἰν Ἰθάκῃ, ἔδοσαν δέ οἱ ἀγλαὰ δῶρα, </l>
<l n="136">χαλκόν τε χρυσόν τε ἅλις ἐσθῆτά θ' ὑφαντήν, </l>
<l n="137">πόλλ', ὅσ' ἂν οὐδέ ποτε Τροίης ἐξήρατ' Ὀδυσσεύς, </l>
<l n="138">εἴ περ ἀπήμων ἦλθε, λαχὼν ἀπὸ ληΐδος αἶσαν." </l>
<l n="139" rend="indent(1)">τὸν δ' ἀπαμειβόμενος προσέφη νεφεληγερέτα Ζεύς· </l>
<l n="140">"ὢ πόποι, ἐννοσίγαι' εὐρυσθενές, οἷον ἔειπες. </l>
<l n="141">οὔ τί σ' ἀτιμάζουσι θεοί· χαλεπὸν δέ κεν εἴη </l>
<l n="142">πρεσβύτατον καὶ ἄριστον ἀτιμίῃσιν ἰάλλειν. </l>
<l n="143">ἀνδρῶν δ' εἴ πέρ τίς σε βίῃ καὶ κάρτεϊ εἴκων </l>
<l n="144">οὔ τι τίει, σοὶ δ' ἐστὶ καὶ ἐξοπίσω τίσις αἰεί. </l>
<l n="145">ἕρξον ὅπως ἐθέλεις καί τοι φίλον ἔπλετο θυμῷ." </l>
<l n="146" rend="indent(1)">τὸν δ' ἠμείβετ' ἔπειτα Ποσειδάων ἐνοσίχθων· </l>
<l n="147">"αἶψά κ' ἐγὼν ἕρξαιμι, κελαινεφές, ὡς ἀγορεύεις· </l>
<l n="148">ἀλλὰ σὸν αἰεὶ θυμὸν ὀπίζομαι ἠδ' ἀλεείνω. </l>
<l n="149">νῦν αὖ Φαιήκων ἐθέλω περικαλλέα νῆα </l>
<l n="150">ἐκ πομπῆς ἀνιοῦσαν ἐν ἠεροειδέϊ πόντῳ </l>
<l n="151">ῥαῖσαι, ἵν' ἤδη σχῶνται, ἀπολλήξωσι δὲ πομπῆς </l>
<l n="152">ἀνθρώπων, μέγα δέ σφιν ὄρος πόλει ἀμφικαλύψαι." </l>
<l n="153" rend="indent(1)">τὸν δ' ἀπαμειβόμενος προσέφη νεφεληγερέτα Ζεύς· </l>
<l n="154">"ὦ πέπον, ὣς μὲν ἐμῷ θυμῷ δοκεῖ εἶναι ἄριστα· </l>
<l n="155">ὁππότε κεν δὴ πάντες ἐλαυνομένην προΐδωνται </l>
<l n="156">λαοὶ ἀπὸ πτόλιος, θεῖναι λίθον ἐγγύθι γαίης </l>
<l n="157">νηῒ θοῇ ἴκελον, ἵνα θαυμάζωσιν ἅπαντες </l>
<l n="158">ἄνθρωποι, μέγα δέ σφιν ὄρος πόλει ἀμφικαλύψαι." </l>
<l n="159" rend="indent(1)">αὐτὰρ ἐπεὶ τό γ' ἄκουσε Ποσειδάων ἐνοσίχθων, </l>
<l n="160">βῆ ῥ' ἴμεν ἐς Σχερίην, ὅθι Φαίηκες γεγάασιν. <pb/> </l>
<l n="161">ἔνθ' ἔμεν'· ἡ δὲ μάλα σχεδὸν ἤλυθε ποντοπόρος νηῦς </l>
<l n="162">ῥίμφα διωκομένη. τῆς δὲ σχεδὸν ἦλθ' ἐνοσίχθων, </l>
<l n="163">ὅς μιν λᾶαν ἔθηκε καὶ ἐρρίζωσεν ἔνερθε </l>
<l n="164">χειρὶ καταπρηνεῖ ἐλάσας· ὁ δὲ νόσφι βεβήκει. </l>
<l n="165" rend="indent(1)">οἱ δὲ πρὸς ἀλλήλους ἔπεα πτερόεντ' ἀγόρευον </l>
<l n="166">Φαίηκες δολιχήρετμοι, ναυσικλυτοὶ ἄνδρες. </l>
<l n="167">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="168" rend="indent(1)">"ὤ μοι, τίς δὴ νῆα θοὴν ἐπέδησ' ἐνὶ πόντῳ </l>
<l n="169">οἴκαδ' ἐλαυνομένην; καὶ δὴ προὐφαίνετο πᾶσα." </l>
<l n="170" rend="indent(1)">ὣς ἄρα τις εἴπεσκε· τὰ δ' οὐκ ἴσαν ὡς ἐτέτυκτο. </l>
<l n="171">τοῖσιν δ' Ἀλκίνοος ἀγορήσατο καὶ μετέειπεν· </l>
<l n="172" rend="indent(1)">"ὢ πόποι, ἦ μάλα δή με παλαίφατα θέσφαθ' ἱκάνει </l>
<l n="173">πατρὸς ἐμοῦ, ὃς ἔφασκε Ποσειδάων' ἀγάσασθαι </l>
<l n="174">ἡμῖν, οὕνεκα πομποὶ ἀπήμονές εἰμεν ἁπάντων. </l>
<l n="175">φῆ ποτε Φαιήκων ἀνδρῶν περικαλλέα νῆα </l>
<l n="176">ἐκ πομπῆς ἀνιοῦσαν ἐν ἠεροειδέϊ πόντῳ </l>
<l n="177">ῥαισέμεναι, μέγα δ' ἧμιν ὄρος πόλει ἀμφικαλύψειν. </l>
<l n="178">ὣς ἀγόρευ' ὁ γέρων· τὰ δὲ δὴ νῦν πάντα τελεῖται. </l>
<l n="179">ἀλλ' ἄγεθ', ὡς ἂν ἐγὼ εἴπω, πειθώμεθα πάντες· </l>
<l n="180">πομπῆς μὲν παύεσθε βροτῶν, ὅτε κέν τις ἵκηται </l>
<l n="181">ἡμέτερον προτὶ ἄστυ· Ποσειδάωνι δὲ ταύρους </l>
<l n="182">δώδεκα κεκριμένους ἱερεύσομεν, αἴ κ' ἐλεήσῃ </l>
<l n="183">μηδ' ἥμιν περίμηκες ὄρος πόλει ἀμφικαλύψῃ." </l>
<l n="184" rend="indent(1)">ὣς ἔφαθ', οἱ δ' ἔδδεισαν, ἑτοιμάσσαντο δὲ ταύρους. </l>
<l n="185">ὣς οἱ μέν ῥ' εὔχοντο Ποσειδάωνι ἄνακτι </l>
<l n="186">δήμου Φαιήκων ἡγήτορες ἠδὲ μέδοντες, </l>
<l n="187">ἑσταότες περὶ βωμόν. ὁ δ' ἔγρετο δῖος Ὀδυσσεὺς </l>
<l n="188">εὕδων ἐν γαίῃ πατρωΐῃ, οὐδέ μιν ἔγνω, </l>
<l n="189">ἤδη δὴν ἀπεών· περὶ γὰρ θεὸς ἠέρα χεῦε <pb/> </l>
<l n="190">Παλλὰς Ἀθηναίη, κούρη Διός, ὄφρα μιν αὐτὸν </l>
<l n="191">ἄγνωστον τεύξειεν ἕκαστά τε μυθήσαιτο, </l>
<l n="192">μή μιν πρὶν ἄλοχος γνοίη ἀστοί τε φίλοι τε, </l>
<l n="193">πρὶν πᾶσαν μνηστῆρας ὑπερβασίην ἀποτεῖσαι. </l>
<l n="194">τοὔνεκ' ἄρ' ἀλλοειδέα φαινέσκετο πάντα ἄνακτι, </l>
<l n="195">ἀτραπιτοί τε διηνεκέες λιμένες τε πάνορμοι </l>
<l n="196">πέτραι τ' ἠλίβατοι καὶ δένδρεα τηλεθάοντα. </l>
<l n="197">στῆ δ' ἄρ' ἀναΐξας καί ῥ' εἴσιδε πατρίδα γαῖαν, </l>
<l n="198">ᾤμωξέν τ' ἄρ' ἔπειτα καὶ ὣ πεπλήγετο μηρὼ </l>
<l n="199">χερσὶ καταπρηνέσσ', ὀλοφυρόμενος δ' ἔπος ηὔδα· </l>
<l n="200" rend="indent(1)">"ὤ μοι ἐγώ, τέων αὖτε βροτῶν ἐς γαῖαν ἱκάνω; </l>
<l n="201">ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι, </l>
<l n="202">ἦε φιλόξεινοι καί σφιν νόος ἐστὶ θεουδής; </l>
<l n="203">πῇ δὴ χρήματα πολλὰ φέρω τάδε; πῇ δὲ καὶ αὐτὸς </l>
<l n="204">πλάγξομαι; αἴθ' ὄφελον μεῖναι παρὰ Φαιήκεσσιν </l>
<l n="205">αὐτοῦ· ἐγὼ δέ κεν ἄλλον ὑπερμενέων βασιλήων </l>
<l n="206">ἐξικόμην, ὅς κέν μ' ἐφίλει καὶ ἔπεμπε νέεσθαι. </l>
<l n="207">νῦν δ' οὔτ' ἄρ πῃ θέσθαι ἐπίσταμαι, οὐδὲ μὲν αὐτοῦ </l>
<l n="208">καλλείψω, μή πώς μοι ἕλωρ ἄλλοισι γένηται. </l>
<l n="209">ὢ πόποι, οὐκ ἄρα πάντα νοήμονες οὐδὲ δίκαιοι </l>
<l n="210">ἦσαν Φαιήκων ἡγήτορες ἠδὲ μέδοντες, </l>
<l n="211">οἵ μ' εἰς ἄλλην γαῖαν ἀπήγαγον· ἦ τέ μ' ἔφαντο </l>
<l n="212">ἄξειν εἰς Ἰθάκην εὐδείελον, οὐδ' ἐτέλεσσαν. </l>
<l n="213">Ζεύς σφεας τείσαιτο ἱκετήσιος, ὅς τε καὶ ἄλλους </l>
<l n="214">ἀνθρώπους ἐφορᾷ καὶ τείνυται, ὅς τις ἁμάρτῃ. </l>
<l n="215">ἀλλ' ἄγε δὴ τὰ χρήματ' ἀριθμήσω καὶ ἴδωμαι, <pb/> </l>
<l n="216">μή τί μοι οἴχωνται κοίλης ἐπὶ νηὸς ἄγοντες." </l>
<l n="217" rend="indent(1)">ὣς εἰπὼν τρίποδας περικαλλέας ἠδὲ λέβητας </l>
<l n="218">ἠρίθμει καὶ χρυσὸν ὑφαντά τε εἵματα καλά. </l>
<l n="219">τῶν μὲν ἄρ' οὔ τι πόθει· ὁ δ' ὀδύρετο πατρίδα γαῖαν </l>
<l n="220">ἑρπύζων παρὰ θῖνα πολυφλοίσβοιο θαλάσσης, </l>
<l n="221">πόλλ' ὀλοφυρόμενος. σχεδόθεν δέ οἱ ἦλθεν Ἀθήνη, </l>
<l n="222">ἀνδρὶ δέμας εἰκυῖα νέῳ, ἐπιβώτορι μήλων, </l>
<l n="223">παναπάλῳ, οἷοί τε ἀνάκτων παῖδες ἔασι, </l>
<l n="224">δίπτυχον ἀμφ' ὤμοισιν ἔχουσ' εὐεργέα λώπην· </l>
<l n="225">ποσσὶ δ' ὑπὸ λιπαροῖσι πέδιλ' ἔχε, χερσὶ δ' ἄκοντα. </l>
<l n="226">τὴν δ' Ὀδυσεὺς γήθησεν ἰδὼν καὶ ἐναντίος ἦλθε </l>
<l n="227">καί μιν φωνήσας ἔπεα πτερόεντα προσηύδα· </l>
<l n="228" rend="indent(1)">"ὦ φίλ', ἐπεί σε πρῶτα κιχάνω τῷδ' ἐνὶ χώρῳ, </l>
<l n="229">χαῖρέ τε καὶ μή μοί τι κακῷ νόῳ ἀντιβολήσαις, </l>
<l n="230">ἀλλὰ σάω μὲν ταῦτα, σάω δ' ἐμέ· σοὶ γὰρ ἐγώ γε </l>
<l n="231">εὔχομαι ὥς τε θεῷ καί σευ φίλα γούναθ' ἱκάνω. </l>
<l n="232">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ· </l>
<l n="233">τίς γῆ, τίς δῆμος, τίνες ἀνέρες ἐγγεγάασιν; </l>
<l n="234">ἤ πού τις νήσων εὐδείελος, ἦέ τις ἀκτὴ </l>
<l n="235">κεῖθ' ἁλὶ κεκλιμένη ἐριβώλακος ἠπείροιο;" </l>
<l n="236" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="237">"νήπιός εἰς, ὦ ξεῖν', ἢ τηλόθεν εἰλήλουθας, </l>
<l n="238">εἰ δὴ τήνδε τε γαῖαν ἀνείρεαι. οὐδέ τι λίην </l>
<l n="239">οὕτω νώνυμός ἐστιν· ἴσασι δέ μιν μάλα πολλοί, </l>
<l n="240">ἠμὲν ὅσοι ναίουσι πρὸς ἠῶ τ' ἠέλιόν τε, </l>
<l n="241">ἠδ' ὅσσοι μετόπισθε ποτὶ ζόφον ἠερόεντα. </l>
<l n="242">ἦ τοι μὲν τρηχεῖα καὶ οὐχ ἱππήλατός ἐστιν </l>
<l n="243">οὐδὲ λίην λυπρή, ἀτὰρ οὐδ' εὐρεῖα τέτυκται. </l>
<l n="244">ἐν μὲν γάρ οἱ σῖτος ἀθέσφατος, ἐν δέ τε οἶνος <pb/> </l>
<l n="245">γίνεται· αἰεὶ δ' ὄμβρος ἔχει τεθαλυῖά τ' ἐέρση. </l>
<l n="246">αἰγίβοτος δ' ἀγαθὴ καὶ βούβοτος· ἔστι μὲν ὕλη </l>
<l n="247">παντοίη, ἐν δ' ἀρδμοὶ ἐπηετανοὶ παρέασι. </l>
<l n="248">τῶ τοι, ξεῖν', Ἰθάκης γε καὶ ἐς Τροίην ὄνομ' ἵκει, </l>
<l n="249">τήν περ τηλοῦ φασὶν Ἀχαιΐδος ἔμμεναι αἴης." </l>
<l n="250" rend="indent(1)">ὣς φάτο, γήθησεν δὲ πολύτλας δῖος Ὀδυσσεὺς </l>
<l n="251">χαίρων ᾗ γαίῃ πατρωΐῃ, ὥς οἱ ἔειπε </l>
<l n="252">Παλλὰς Ἀθηναίη, κούρη Διὸς αἰγιόχοιο· </l>
<l n="253">καί μιν φωνήσας ἔπεα πτερόεντα προσηύδα· — </l>
<l n="254">οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον, </l>
<l n="255">αἰὲν ἐνὶ στήθεσσι νόον πολυκερδέα νωμῶν· — </l>
<l n="256" rend="indent(1)">"πυνθανόμην Ἰθάκης γε καὶ ἐν Κρήτῃ εὐρείῃ, </l>
<l n="257">τηλοῦ ὑπὲρ πόντου· νῦν δ' εἰλήλουθα καὶ αὐτὸς </l>
<l n="258">χρήμασι σὺν τοίσδεσσι· λιπὼν δ' ἔτι παισὶ τοσαῦτα </l>
<l n="259">φεύγω, ἐπεὶ φίλον υἷα κατέκτανον Ἰδομενῆος, </l>
<l n="260">Ὀρσίλοχον πόδας ὠκύν, ὃς ἐν Κρήτῃ εὐρείῃ </l>
<l n="261">ἀνέρας ἀλφηστὰς νίκα ταχέεσσι πόδεσσιν, </l>
<l n="262">οὕνεκά με στερέσαι τῆς ληΐδος ἤθελε πάσης </l>
<l n="263">Τρωϊάδος, τῆς εἵνεκ' ἐγὼ πάθον ἄλγεα θυμῷ, </l>
<l n="264">ἀνδρῶν τε πτολέμους ἀλεγεινά τε κύματα πείρων, </l>
<l n="265">οὕνεκ' ἄρ' οὐχ ᾧ πατρὶ χαριζόμενος θεράπευον </l>
<l n="266">δήμῳ ἔνι Τρώων, ἀλλ' ἄλλων ἦρχον ἑταίρων. </l>
<l n="267">τὸν μὲν ἐγὼ κατιόντα βάλον χαλκήρεϊ δουρὶ </l>
<l n="268">ἀγρόθεν, ἐγγὺς ὁδοῖο λοχησάμενος σὺν ἑταίρῳ· </l>
<l n="269">νὺξ δὲ μάλα δνοφερὴ κάτεχ' οὐρανόν, οὐδέ τις ἥμεας </l>
<l n="270">ἀνθρώπων ἐνόησε, λάθον δέ ἑ θυμὸν ἀπούρας. </l>
<l n="271">αὐτὰρ ἐπεὶ δὴ τόν γε κατέκτανον ὀξέϊ χαλκῷ, </l>
<l n="272">αὐτίκ' ἐγὼν ἐπὶ νῆα κιὼν Φοίνικας ἀγαυοὺς <pb/> </l>
<l n="273">ἐλλισάμην καί σφιν μενοεικέα ληΐδα δῶκα· </l>
<l n="274">τούς μ' ἐκέλευσα Πύλονδε καταστῆσαι καὶ ἐφέσσαι </l>
<l n="275">ἢ εἰς Ἤλιδα δῖαν, ὅθι κρατέουσιν Ἐπειοί. </l>
<l n="276">ἀλλ' ἦ τοί σφεας κεῖθεν ἀπώσατο ἲς ἀνέμοιο </l>
<l n="277">πόλλ' ἀεκαζομένους, οὐδ' ἤθελον ἐξαπατῆσαι. </l>
<l n="278">κεῖθεν δὲ πλαγχθέντες ἱκάνομεν ἐνθάδε νυκτός. </l>
<l n="279">σπουδῇ δ' ἐς λιμένα προερέσσαμεν, οὐδέ τις ἥμιν </l>
<l n="280">δόρπου μνῆστις ἔην μάλα περ χατέουσιν ἑλέσθαι, </l>
<l n="281">ἀλλ' αὔτως ἀποβάντες ἐκείμεθα νηὸς ἅπαντες. </l>
<l n="282">ἔνθ' ἐμὲ μὲν γλυκὺς ὕπνος ἐπέλλαβε κεκμηῶτα, </l>
<l n="283">οἱ δὲ χρήματ' ἐμὰ γλαφυρῆς ἐκ νηὸς ἑλόντες </l>
<l n="284">κάτθεσαν, ἔνθα περ αὐτὸς ἐπὶ ψαμάθοισιν ἐκείμην. </l>
<l n="285">οἱ δ' ἐς Σιδονίην εὖ ναιομένην ἀναβάντες </l>
<l n="286">ᾤχοντ'· αὐτὰρ ἐγὼ λιπόμην ἀκαχήμενος ἦτορ." </l>
<l n="287" rend="indent(1)">ὣς φάτο, μείδησεν δὲ θεὰ γλαυκῶπις Ἀθήνη, </l>
<l n="288">χειρί τέ μιν κατέρεξε· δέμας δ' ἤϊκτο γυναικὶ </l>
<l n="289">καλῇ τε μεγάλῃ τε καὶ ἀγλαὰ ἔργα ἰδυίῃ· </l>
<l n="290">καί μιν φωνήσασ' ἔπεα πτερόεντα προσηύδα· </l>
<l n="291" rend="indent(1)">"κερδαλέος κ' εἴη καὶ ἐπίκλοπος, ὅς σε παρέλθοι </l>
<l n="292">ἐν πάντεσσι δόλοισι, καὶ εἰ θεὸς ἀντιάσειε. </l>
<l n="293">σχέτλιε, ποικιλομῆτα, δόλων ἄατ', οὐκ ἄρ' ἔμελλες, </l>
<l n="294">οὐδ' ἐν σῇ περ ἐὼν γαίῃ, λήξειν ἀπατάων </l>
<l n="295">μύθων τε κλοπίων, οἵ τοι πεδόθεν φίλοι εἰσίν. </l>
<l n="296">ἀλλ' ἄγε μηκέτι ταῦτα λεγώμεθα, εἰδότες ἄμφω </l>
<l n="297">κέρδε', ἐπεὶ σὺ μέν ἐσσι βροτῶν ὄχ' ἄριστος ἁπάντων </l>
<l n="298">βουλῇ καὶ μύθοισιν, ἐγὼ δ' ἐν πᾶσι θεοῖσι </l>
<l n="299">μήτι τε κλέομαι καὶ κέρδεσιν· οὐδὲ σύ γ' ἔγνως <pb/> </l>
<l n="300">Παλλάδ' Ἀθηναίην, κούρην Διός, ἥ τέ τοι αἰεὶ </l>
<l n="301">ἐν πάντεσσι πόνοισι παρίσταμαι ἠδὲ φυλάσσω, </l>
<l n="302">καὶ δέ σε Φαιήκεσσι φίλον πάντεσσιν ἔθηκα. </l>
<l n="303">νῦν αὖ δεῦρ' ἱκόμην, ἵνα τοι σὺν μῆτιν ὑφήνω </l>
<l n="304">χρήματά τε κρύψω, ὅσα τοι Φαίηκες ἀγαυοὶ </l>
<l n="305">ὤπασαν οἴκαδ' ἰόντι ἐμῇ βουλῇ τε νόῳ τε, </l>
<l n="306">εἴπω θ' ὅσσα τοι αἶσα δόμοισ' ἔνι ποιητοῖσι </l>
<l n="307">κήδε' ἀνασχέσθαι· σὺ δὲ τετλάμεναι καὶ ἀνάγκῃ, </l>
<l n="308">μηδέ τῳ ἐκφάσθαι μήτ' ἀνδρῶν μήτε γυναικῶν, </l>
<l n="309">πάντων, οὕνεκ' ἄρ' ἦλθες ἀλώμενος, ἀλλὰ σιωπῇ </l>
<l n="310">πάσχειν ἄλγεα πολλά, βίας ὑποδέγμενος ἀνδρῶν." </l>
<l n="311" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="312">"ἀργαλέον σε, θεά, γνῶναι βροτῷ ἀντιάσαντι </l>
<l n="313">καὶ μάλ' ἐπισταμένῳ· σὲ γὰρ αὐτὴν παντὶ ἐΐσκεις. </l>
<l n="314">τοῦτο δ' ἐγὼν εὖ οἶδ', ὅτι μοι πάρος ἠπίη ἦσθα, </l>
<l n="315">εἷος ἐνὶ Τροίῃ πολεμίζομεν υἷες Ἀχαιῶν· </l>
<l n="316">αὐτὰρ ἐπεὶ Πριάμοιο πόλιν διεπέρσαμεν αἰπήν, </l>
<l n="317">βῆμεν δ' ἐν νήεσσι, θεὸς δ' ἐκέδασσεν Ἀχαιούς, </l>
<l n="318">οὔ σ' ἔτ' ἔπειτα ἴδον, κούρη Διός, οὐδ' ἐνόησα </l>
<l n="319">νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις. </l>
<l n="320">ἀλλ' αἰεὶ φρεσὶν ᾗσιν ἔχων δεδαϊγμένον ἦτορ </l>
<l n="321">ἠλώμην, εἷός με θεοὶ κακότητος ἔλυσαν· </l>
<l n="322">πρίν γ' ὅτε Φαιήκων ἀνδρῶν ἐν πίονι δήμῳ </l>
<l n="323">θάρσυνάς τ' ἐπέεσσι καὶ ἐς πόλιν ἤγαγες αὐτή. </l>
<l n="324">νῦν δέ σε πρὸς πατρὸς γουνάζομαι· —οὐ γὰρ ὀΐω </l>
<l n="325">ἥκειν εἰς Ἰθάκην εὐδείελον, ἀλλά τιν' ἄλλην </l>
<l n="326">γαῖαν ἀναστρέφομαι· σὲ δὲ κερτομέουσαν ὀΐω <pb/> </l>
<l n="327">ταῦτ' ἀγορευέμεναι, ἵν' ἐμὰς φρένας ἠπεροπεύῃς· — </l>
<l n="328">εἰπέ μοι εἰ ἐτεόν γε φίλην ἐς πατρίδ' ἱκάνω." </l>
<l n="329" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="330">"αἰεί τοι τοιοῦτον ἐνὶ στήθεσσι νόημα· </l>
<l n="331">τῶ σε καὶ οὐ δύναμαι προλιπεῖν δύστηνον ἐόντα, </l>
<l n="332">οὕνεκ' ἐπητής ἐσσι καὶ ἀγχίνοος καὶ ἐχέφρων. </l>
<l n="333">ἀσπασίως γάρ κ' ἄλλος ἀνὴρ ἀλαλήμενος ἐλθὼν </l>
<l n="334">ἵετ' ἐνὶ μεγάροισ' ἰδέειν παῖδάς τ' ἄλοχόν τε· </l>
<l n="335">σοὶ δ' οὔ πω φίλον ἐστὶ δαήμεναι οὐδὲ πυθέσθαι, </l>
<l n="336">πρίν γ' ἔτι σῆς ἀλόχου πειρήσεαι, ἥ τέ τοι αὔτως </l>
<l n="337">ἧσται ἐνὶ μεγάροισιν, ὀϊζυραὶ δέ οἱ αἰεὶ </l>
<l n="338">φθίνουσιν νύκτες τε καὶ ἤματα δάκρυ χεούσῃ. </l>
<l n="339">αὐτὰρ ἐγὼ τὸ μὲν οὔ ποτ' ἀπίστεον, ἀλλ' ἐνὶ θυμῷ </l>
<l n="340">ᾔδε', ὃ νοστήσεις ὀλέσας ἄπο πάντας ἑταίρους· </l>
<l n="341">ἀλλά τοι οὐκ ἐθέλησα Ποσειδάωνι μάχεσθαι </l>
<l n="342">πατροκασιγνήτῳ, ὅς τοι κότον ἔνθετο θυμῷ, </l>
<l n="343">χωόμενος ὅτι οἱ υἱὸν φίλον ἐξαλάωσας. </l>
<l n="344">ἀλλ' ἄγε τοι δείξω Ἰθάκης ἕδος, ὄφρα πεποίθῃς· </l>
<l n="345">Φόρκυνος μὲν ὅδ' ἐστὶ λιμήν, ἁλίοιο γέροντος, </l>
<l n="346">ἥδε δ' ἐπὶ κρατὸς λιμένος τανύφυλλος ἐλαίη· </l>
<l n="347">[ἀγχόθι δ' αὐτῆς ἄντρον ἐπήρατον ἠεροειδές, </l>
<l n="348">ἱρὸν Νυμφάων, αἳ Νηϊάδες καλέονται·] </l>
<l n="349">τοῦτο δέ τοι σπέος εὐρὺ κατηρεφές, ἔνθα σὺ πολλὰς </l>
<l n="350">ἕρδεσκες Νύμφῃσι τεληέσσας ἑκατόμβας· </l>
<l n="351">τοῦτο δὲ Νήριτόν ἐστιν ὄρος καταειμένον ὕλῃ." </l>
<l n="352" rend="indent(1)">ὣς εἰποῦσα θεὰ σκέδασ' ἠέρα, εἴσατο δὲ χθών· </l>
<l n="353">γήθησέν τ' ἄρ' ἔπειτα πολύτλας δῖος Ὀδυσσεὺς </l>
<l n="354">χαίρων ᾗ γαίῃ, κύσε δὲ ζείδωρον ἄρουραν. </l>
<l n="355">αὐτίκα δὲ Νύμφῃσ' ἠρήσατο χεῖρας ἀνασχών· <pb/> </l>
<l n="356" rend="indent(1)">"Νύμφαι Νηϊάδες, κοῦραι Διός, οὔ ποτ' ἐγώ γε </l>
<l n="357">ὄψεσθ' ὔμμ' ἐφάμην· νῦν δ' εὐχωλῇσ' ἀγανῇσι </l>
<l n="358">χαίρετ'· ἀτὰρ καὶ δῶρα διδώσομεν, ὡς τὸ πάρος περ, </l>
<l n="359">αἴ κεν ἐᾷ πρόφρων με Διὸς θυγάτηρ ἀγελείη </l>
<l n="360">αὐτόν τε ζώειν καί μοι φίλον υἱὸν ἀέξῃ." </l>
<l n="361" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη </l>
<l n="362">"θάρσει, μή τοι ταῦτα μετὰ φρεσὶ σῇσι μελόντων· </l>
<l n="363">ἀλλὰ χρήματα μὲν μυχῷ ἄντρου θεσπεσίοιο </l>
<l n="364">θείομεν αὐτίκα νῦν, ἵνα περ τάδε τοι σόα μίμνῃ· </l>
<l n="365">αὐτοὶ δὲ φραζώμεθ', ὅπως ὄχ' ἄριστα γένηται." </l>
<l n="366" rend="indent(1)">ὣς εἰποῦσα θεὰ δῦνε σπέος ἠεροειδές, </l>
<l n="367">μαιομένη κευθμῶνας ἀνὰ σπέος· αὐτὰρ Ὀδυσσεὺς </l>
<l n="368">ἄσσον πάντ' ἐφόρει, χρυσὸν καὶ ἀτειρέα χαλκὸν </l>
<l n="369">εἵματά τ' εὐποίητα, τά οἱ Φαίηκες ἔδωκαν. </l>
<l n="370">καὶ τὰ μὲν εὖ κατέθηκε, λίθον δ' ἐπέθηκε θύρῃσι </l>
<l n="371">Παλλὰς Ἀθηναίη, κούρη Διὸς αἰγιόχοιο. </l>
<l n="372" rend="indent(1)">τὼ δὲ καθεζομένω ἱερῆς παρὰ πυθμέν' ἐλαίης </l>
<l n="373">φραζέσθην μνηστῆρσιν ὑπερφιάλοισιν ὄλεθρον. </l>
<l n="374">τοῖσι δὲ μύθων ἦρχε θεὰ γλαυκῶπις Ἀθήνη· </l>
<l n="375" rend="indent(1)">"διογενὲς Λαερτιάδη, πολυμήχαν' Ὀδυσσεῦ, </l>
<l n="376">φράζευ ὅπως μνηστῆρσιν ἀναιδέσι χεῖρας ἐφήσεις, </l>
<l n="377">οἳ δή τοι τρίετες μέγαρον κάτα κοιρανέουσι, </l>
<l n="378">μνώμενοι ἀντιθέην ἄλοχον καὶ ἕδνα διδόντες· </l>
<l n="379">ἡ δὲ σὸν αἰεὶ νόστον ὀδυρομένη κατὰ θυμὸν </l>
<l n="380">πάντας μέν ῥ' ἔλπει καὶ ὑπίσχεται ἀνδρὶ ἑκάστῳ, </l>
<l n="381">ἀγγελίας προϊεῖσα, νόος δέ οἱ ἄλλα μενοινᾷ." </l>
<l n="382" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· <pb/> </l>
<l n="383">"ὢ πόποι, ἦ μάλα δὴ Ἀγαμέμνονος Ἀτρεΐδαο </l>
<l n="384">φθείσεσθαι κακὸν οἶτον ἐνὶ μεγάροισιν ἔμελλον, </l>
<l n="385">εἰ μή μοι σὺ ἕκαστα, θεά, κατὰ μοῖραν ἔειπες. </l>
<l n="386">ἀλλ' ἄγε μῆτιν ὕφηνον, ὅπως ἀποτείσομαι αὐτούς· </l>
<l n="387">πὰρ δέ μοι αὐτὴ στῆθι μένος πολυθαρσὲς ἐνεῖσα, </l>
<l n="388">οἷον ὅτε Τροίης λύομεν λιπαρὰ κρήδεμνα. </l>
<l n="389">αἴ κέ μοι ὣς μεμαυῖα παρασταίης, γλαυκῶπι, </l>
<l n="390">καί κε τριηκοσίοισιν ἐγὼν ἄνδρεσσι μαχοίμην </l>
<l n="391">σὺν σοί, πότνα θεά, ὅτε μοι πρόφρασσ' ἐπαρήγοις." </l>
<l n="392" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="393">"καὶ λίην τοι ἐγώ γε παρέσσομαι, οὐδέ με λήσεις, </l>
<l n="394">ὁππότε κεν δὴ ταῦτα πενώμεθα· καί τιν' ὀΐω </l>
<l n="395">αἵματί τ' ἐγκεφάλῳ τε παλαξέμεν ἄσπετον οὖδας </l>
<l n="396">[ἀνδρῶν μνηστήρων, οἵ τοι βίοτον κατέδουσιν.] </l>
<l n="397">ἀλλ' ἄγε σ' ἄγνωστον τεύξω πάντεσσι βροτοῖσι· </l>
<l n="398">κάρψω μὲν χρόα καλὸν ἐνὶ γναμπτοῖσι μέλεσσι, </l>
<l n="399">ξανθὰς δ' ἐκ κεφαλῆς ὀλέσω τρίχας, ἀμφὶ δὲ λαῖφος </l>
<l n="400">ἕσσω, ὅ κεν στυγέῃσιν ἰδὼν ἄνθρωπος ἔχοντα, </l>
<l n="401">κνυζώσω δέ τοι ὄσσε πάρος περικαλλέ' ἐόντε, </l>
<l n="402">ὡς ἂν ἀεικέλιος πᾶσι μνηστῆρσι φανήῃς </l>
<l n="403">σῇ τ' ἀλόχῳ καὶ παιδί, τὸν ἐν μεγάροισιν ἔλειπες. </l>
<l n="404">αὐτὸς δὲ πρώτιστα συβώτην εἰσαφικέσθαι, </l>
<l n="405">ὅς τοι ὑῶν ἐπίουρος, ὁμῶς δέ τοι ἤπια οἶδε, </l>
<l n="406">παῖδά τε σὸν φιλέει καὶ ἐχέφρονα Πηνελόπειαν. </l>
<l n="407">δήεις τόν γε σύεσσι παρήμενον· αἱ δὲ νέμονται </l>
<l n="408">πὰρ Κόρακος πέτρῃ ἐπί τε κρήνῃ Ἀρεθούσῃ, <pb/> </l>
<l n="409">ἔσθουσαι βάλανον μενοεικέα καὶ μέλαν ὕδωρ </l>
<l n="410">πίνουσαι, τά θ' ὕεσσι τρέφει τεθαλυῖαν ἀλοιφήν. </l>
<l n="411">ἔνθα μένειν καὶ πάντα παρήμενος ἐξερέεσθαι, </l>
<l n="412">ὄφρ' ἂν ἐγὼν ἔλθω Σπάρτην ἐς καλλιγύναικα </l>
<l n="413">Τηλέμαχον καλέουσα, τεὸν φίλον υἱόν, Ὀδυσσεῦ· </l>
<l n="414">ὅς τοι ἐς εὐρύχορον Λακεδαίμονα πὰρ Μενέλαον </l>
<l n="415">ᾤχετο πευσόμενος μετὰ σὸν κλέος, εἴ που ἔτ' εἴης." </l>
<l n="416" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="417">"τίπτε τ' ἄρ' οὔ οἱ ἔειπες, ἐνὶ φρεσὶ πάντα ἰδυῖα; </l>
<l n="418">ἦ ἵνα που καὶ κεῖνος ἀλώμενος ἄλγεα πάσχῃ </l>
<l n="419">πόντον ἐπ' ἀτρύγετον, βίοτον δέ οἱ ἄλλοι ἔδωσι;" </l>
<l n="420" rend="indent(1)">τὸν δ' ἠμείβετ' ἔπειτα θεὰ γλαυκῶπις Ἀθήνη· </l>
<l n="421">"μὴ δή τοι κεῖνός γε λίην ἐνθύμιος ἔστω. </l>
<l n="422">αὐτή μιν πόμπευον, ἵνα κλέος ἐσθλὸν ἄροιτο </l>
<l n="423">κεῖσ' ἐλθών· ἀτὰρ οὔ τιν' ἔχει πόνον, ἀλλὰ ἕκηλος </l>
<l n="424">ἧσται ἐν Ἀτρεΐδαο δόμοις, παρὰ δ' ἄσπετα κεῖται. </l>
<l n="425">ἦ μέν μιν λοχόωσι νέοι σὺν νηῒ μελαίνῃ, </l>
<l n="426">ἱέμενοι κτεῖναι, πρὶν πατρίδα γαῖαν ἱκέσθαι· </l>
<l n="427">ἀλλὰ τά γ' οὐκ ὀΐω· πρὶν καί τινα γαῖα καθέξει </l>
<l n="428">ἀνδρῶν μνηστήρων, οἵ τοι βίοτον κατέδουσιν." </l>
<l n="429" rend="indent(1)">ὣς ἄρα μιν φαμένη ῥάβδῳ ἐπεμάσσατ' Ἀθήνη. </l>
<l n="430">κάρψε μέν οἱ χρόα καλὸν ἐνὶ γναμπτοῖσι μέλεσσι, </l>
<l n="431">ξανθὰς δ' ἐκ κεφαλῆς ὄλεσε τρίχας, ἀμφὶ δὲ δέρμα </l>
<l n="432">πάντεσσιν μελέεσσι παλαιοῦ θῆκε γέροντος, </l>
<l n="433">κνύζωσεν δέ οἱ ὄσσε πάρος περικαλλέ' ἐόντε· </l>
<l n="434">ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα, </l>
<l n="435">ῥωγαλέα ῥυπόωντα, κακῷ μεμορυγμένα καπνῷ· </l>
<l n="436">ἀμφὶ δέ μιν μέγα δέρμα ταχείης ἕσσ' ἐλάφοιο, <pb/> </l>
<l n="437">ψιλόν· δῶκε δέ οἱ σκῆπτρον καὶ ἀεικέα πήρην, </l>
<l n="438">πυκνὰ ῥωγαλέην· ἐν δὲ στρόφος ἦεν ἀορτήρ. </l>
<l n="439" rend="indent(1)">τώ γ' ὣς βουλεύσαντε διέτμαγεν· ἡ μὲν ἔπειτα </l>
<l n="440">ἐς Λακεδαίμονα δῖαν ἔβη μετὰ παῖδ' Ὀδυσῆος. <pb/> </l>
</div>
<div type="Book" n="14">
<l n="t"><label type="head">ΟΔΥΣΣΕΙΑΣ Ξ</label> </l>
<l n="1">Αὐτὰρ ὁ ἐκ λιμένος προσέβη τρηχεῖαν ἀταρπὸν </l>
<l n="2">χῶρον ἀν' ὑλήεντα δι' ἄκριας, ᾗ οἱ Ἀθήνη </l>
<l n="3">πέφραδε δῖον ὑφορβόν, ὅ οἱ βιότοιο μάλιστα </l>
<l n="4">κήδετο οἰκήων, οὓς κτήσατο δῖος Ὀδυσσεύς. </l>
<l n="5" rend="indent(1)">τὸν δ' ἄρ' ἐνὶ προδόμῳ εὗρ' ἥμενον, ἔνθα οἱ αὐλὴ </l>
<l n="6">ὑψηλὴ δέδμητο, περισκέπτῳ ἐνὶ χώρῳ, </l>
<l n="7">καλή τε μεγάλη τε, περίδρομος· ἥν ῥα συβώτης </l>
<l n="8">αὐτὸς δείμαθ' ὕεσσιν ἀποιχομένοιο ἄνακτος, </l>
<l n="9">νόσφιν δεσποίνης καὶ Λαέρταο γέροντος, </l>
<l n="10">ῥυτοῖσιν λάεσσι καὶ ἐθρίγκωσεν ἀχέρδῳ. </l>
<l n="11">σταυροὺς δ' ἐκτὸς ἔλασσε διαμπερὲς ἔνθα καὶ ἔνθα </l>
<l n="12">πυκνοὺς καὶ θαμέας, τὸ μέλαν δρυὸς ἀμφικεάσσας. </l>
<l n="13">ἔντοσθεν δ' αὐλῆς συφεοὺς δυοκαίδεκα ποίει </l>
<l n="14">πλησίον ἀλλήλων, εὐνὰς συσίν· ἐν δὲ ἑκάστῳ </l>
<l n="15">πεντήκοντα σύες χαμαιευνάδες ἐρχατόωντο, </l>
<l n="16">θήλειαι τοκάδες· τοὶ δ' ἄρσενες ἐκτὸς ἴαυον, </l>
<l n="17">πολλὸν παυρότεροι· τοὺς γὰρ μινύθεσκον ἔδοντες </l>
<l n="18">ἀντίθεοι μνηστῆρες, ἐπεὶ προΐαλλε συβώτης </l>
<l n="19">αἰεὶ ζατρεφέων σιάλων τὸν ἄριστον ἁπάντων· </l>
<l n="20">οἱ δὲ τριηκόσιοί τε καὶ ἑξήκοντα πέλοντο. </l>
<l n="21">πὰρ δὲ κύνες θήρεσσιν ἐοικότες αἰὲν ἴαυον </l>
<l n="22">τέσσαρες, οὓς ἔθρεψε συβώτης, ὄρχαμος ἀνδρῶν. <pb/> </l>
<l n="23">αὐτὸς δ' ἀμφὶ πόδεσσιν ἑοῖς ἀράρισκε πέδιλα, </l>
<l n="24">τάμνων δέρμα βόειον ἐϋχροές· οἱ δὲ δὴ ἄλλοι </l>
<l n="25">ᾤχοντ' ἄλλυδις ἄλλος ἅμ' ἀγρομένοισι σύεσσιν, </l>
<l n="26">οἱ τρεῖς· τὸν δὲ τέταρτον ἀποπροέηκε πόλινδε </l>
<l n="27">σῦν ἀγέμεν μνηστῆρσιν ὑπερφιάλοισιν ἀνάγκῃ, </l>
<l n="28">ὄφρ' ἱερεύσαντες κρειῶν κορεσαίατο θυμόν. </l>
<l n="29" rend="indent(1)">ἐξαπίνης δ' Ὀδυσῆα ἴδον κύνες ὑλακόμωροι. </l>
<l n="30">οἱ μὲν κεκλήγοντες ἐπέδραμον· αὐτὰρ Ὀδυσσεὺς </l>
<l n="31">ἕζετο κερδοσύνῃ, σκῆπτρον δέ οἱ ἔκπεσε χειρός. </l>
<l n="32">ἔνθα κεν ᾧ πὰρ σταθμῷ ἀεικέλιον πάθεν ἄλγος· </l>
<l n="33">ἀλλὰ συβώτης ὦκα ποσὶ κραιπνοῖσι μετασπὼν </l>
<l n="34">ἔσσυτ' ἀνὰ πρόθυρον, σκῦτος δέ οἱ ἔκπεσε χειρός. </l>
<l n="35">τοὺς μὲν ὁμοκλήσας σεῦεν κύνας ἄλλυδις ἄλλον </l>
<l n="36">πυκνῇσιν λιθάδεσσιν, ὁ δὲ προσέειπεν ἄνακτα· </l>
<l n="37" rend="indent(1)">"ὦ γέρον, ἦ ὀλίγου σε κύνες διεδηλήσαντο </l>
<l n="38">ἐξαπίνης, καί κέν μοι ἐλεγχείην κατέχευας. </l>
<l n="39">καὶ δέ μοι ἄλλα θεοὶ δόσαν ἄλγεά τε στοναχάς τε· </l>
<l n="40">ἀντιθέου γὰρ ἄνακτος ὀδυρόμενος καὶ ἀχεύων </l>
<l n="41">ἧμαι, ἄλλοισιν δὲ σύας σιάλους ἀτιτάλλω </l>
<l n="42">ἔδμεναι· αὐτὰρ κεῖνος ἐελδόμενός που ἐδωδῆς </l>
<l n="43">πλάζετ' ἐπ' ἀλλοθρόων ἀνδρῶν δῆμόν τε πόλιν τε, </l>
<l n="44">εἴ που ἔτι ζώει καὶ ὁρᾷ φάος ἠελίοιο. </l>
<l n="45">ἀλλ' ἕπεο, κλισίηνδ' ἴομεν, γέρον, ὄφρα καὶ αὐτός, </l>
<l n="46">σίτου καὶ οἴνοιο κορεσσάμενος κατὰ θυμόν, </l>
<l n="47">εἴπῃς, ὁππόθεν ἐσσὶ καὶ ὁππόσα κήδε' ἀνέτλης." </l>
<l n="48" rend="indent(1)">ὣς εἰπὼν κλισίηνδ' ἡγήσατο δῖος ὑφορβός, </l>
<l n="49">εἷσεν δ' εἰσαγαγών, ῥῶπας δ' ὑπέχευε δασείας, </l>
<l n="50">ἐστόρεσεν δ' ἐπὶ δέρμα ἰονθάδος ἀγρίου αἰγός, <pb/> </l>
<l n="51">αὐτοῦ ἐνεύναιον, μέγα καὶ δασύ. χαῖρε δ' Ὀδυσσεύς, </l>
<l n="52">ὅττι μιν ὣς ὑπέδεκτο, ἔπος τ' ἔφατ' ἔκ τ' ὀνόμαζε· </l>
<l n="53" rend="indent(1)">"Ζεύς τοι δοίη, ξεῖνε, καὶ ἀθάνατοι θεοὶ ἄλλοι, </l>
<l n="54">ὅττι μάλιστ' ἐθέλεις, ὅτι με πρόφρων ὑπέδεξο." </l>
<l n="55" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="56">"ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι, </l>
<l n="57">ξεῖνον ἀτιμῆσαι· πρὸς γὰρ Διός εἰσιν ἅπαντες </l>
<l n="58">ξεῖνοί τε πτωχοί τε. δόσις δ' ὀλίγη τε φίλη τε </l>
<l n="59">γίνεται ἡμετέρη· ἡ γὰρ δμώων δίκη ἐστίν, </l>
<l n="60">αἰεὶ δειδιότων, ὅτ' ἐπικρατέωσιν ἄνακτες </l>
<l n="61">οἱ νέοι. ἦ γὰρ τοῦ γε θεοὶ κατὰ νόστον ἔδησαν, </l>
<l n="62">ὅς κεν ἔμ' ἐνδυκέως ἐφίλει καὶ κτῆσιν ὄπασσεν, </l>
<l n="63">οἷά τε ᾧ οἰκῆϊ ἄναξ εὔθυμος ἔδωκεν, </l>
<l n="64">οἶκόν τε κλῆρόν τε πολυμνήστην τε γυναῖκα, </l>
<l n="65">ὅς οἱ πολλὰ κάμῃσι, θεὸς δ' ἐπὶ ἔργον ἀέξῃ, </l>
<l n="66">ὡς καὶ ἐμοὶ τόδε ἔργον ἀέξεται, ᾧ ἐπιμίμνω. </l>
<l n="67">τῶ κέ με πόλλ' ὤνησεν ἄναξ, εἰ αὐτόθ' ἐγήρα· </l>
<l n="68">ἀλλ' ὄλεθ'. ὡς ὤφελλ' Ἑλένης ἀπὸ φῦλον ὀλέσθαι </l>
<l n="69">πρόχνυ, ἐπεὶ πολλῶν ἀνδρῶν ὑπὸ γούνατ' ἔλυσε· </l>
<l n="70">καὶ γὰρ κεῖνος ἔβη Ἀγαμέμνονος εἵνεκα τιμῆς </l>
<l n="71">Ἴλιον εἰς εὔπωλον, ἵνα Τρώεσσι μάχοιτο." </l>
<l n="72" rend="indent(1)">ὣς εἰπὼν ζωστῆρι θοῶς συνέεργε χιτῶνα, </l>
<l n="73">βῆ δ' ἴμεν ἐς συφεούς, ὅθι ἔθνεα ἔρχατο χοίρων. </l>
<l n="74">ἔνθεν ἑλὼν δύ' ἔνεικε καὶ ἀμφοτέρους ἱέρευσεν, </l>
<l n="75">εὗσέ τε μίστυλλέν τε καὶ ἀμφ' ὀβελοῖσιν ἔπειρεν. </l>
<l n="76">ὀπτήσας δ' ἄρα πάντα φέρων παρέθηκ' Ὀδυσῆϊ </l>
<l n="77">θέρμ' αὐτοῖσ' ὀβελοῖσιν, ὁ δ' ἄλφιτα λευκὰ πάλυνεν. <pb/> </l>
<l n="78">ἐν δ' ἄρα κισσυβίῳ κίρνη μελιηδέα οἶνον, </l>
<l n="79">αὐτὸς δ' ἀντίον ἷζεν, ἐποτρύνων δὲ προσηύδα· </l>
<l n="80" rend="indent(1)">"ἔσθιε νῦν, ὦ ξεῖνε, τά τε δμώεσσι πάρεστι, </l>
<l n="81">χοίρε'· ἀτὰρ σιάλους γε σύας μνηστῆρες ἔδουσιν, </l>
<l n="82">οὐκ ὄπιδα φρονέοντες ἐνὶ φρεσὶν οὐδ' ἐλεητύν. </l>
<l n="83">οὐ μὲν σχέτλια ἔργα θεοὶ μάκαρες φιλέουσιν, </l>
<l n="84">ἀλλὰ δίκην τίουσι καὶ αἴσιμα ἔργ' ἀνθρώπων. </l>
<l n="85">καὶ μὲν δυσμενέες καὶ ἀνάρσιοι, οἵ τ' ἐπὶ γαίης </l>
<l n="86">ἀλλοτρίης βῶσιν καί σφιν Ζεὺς ληΐδα δώῃ, </l>
<l n="87">πλησάμενοι δέ τε νῆας ἔβαν οἶκόνδε νέεσθαι, — </l>
<l n="88">καὶ μὲν τοῖσ' ὄπιδος κρατερὸν δέος ἐν φρεσὶ πίπτει· </l>
<l n="89">οἵδε δέ τοι ἴσασι, θεοῦ δέ τιν' ἔκλυον αὐδήν, </l>
<l n="90">κείνου λυγρὸν ὄλεθρον, ὅ τ' οὐκ ἐθέλουσι δικαίως </l>
<l n="91">μνᾶσθαι οὐδὲ νέεσθαι ἐπὶ σφέτερ', ἀλλὰ ἕκηλοι </l>
<l n="92">κτήματα δαρδάπτουσιν ὑπέρβιον, οὐδ' ἔπι φειδώ. </l>
<l n="93">ὅσσαι γὰρ νύκτες τε καὶ ἡμέραι ἐκ Διός εἰσιν, </l>
<l n="94">οὔ ποθ' ἓν ἱρεύουσ' ἱερήϊον οὐδὲ δύ' οἶα· </l>
<l n="95">οἶνον δὲ φθινύθουσιν ὑπέρβιον ἐξαφύοντες. </l>
<l n="96">ἦ γάρ οἱ ζωή γ' ἦν ἄσπετος· οὔ τινι τόσση </l>
<l n="97">ἀνδρῶν ἡρώων, οὔτ' ἠπείροιο μελαίνης </l>
<l n="98">οὔτ' αὐτῆς Ἰθάκης· οὐδὲ ξυνεείκοσι φωτῶν </l>
<l n="99">ἔστ' ἄφενος τοσσοῦτον· ἐγὼ δέ κέ τοι καταλέξω. </l>
<l n="100">δώδεκ' ἐν ἠπείρῳ ἀγέλαι· τόσα πώεα οἰῶν, </l>
<l n="101">τόσσα συῶν συβόσια, τόσ' αἰπόλια πλατέ' αἰγῶν </l>
<l n="102">βόσκουσι ξεῖνοί τε καὶ αὐτοῦ βώτορες ἄνδρες· </l>
<l n="103">ἐνθάδε τ' αἰπόλια πλατέ' αἰγῶν ἕνδεκα πάντα <pb/> </l>
<l n="104">ἐσχατιῇ βόσκοντ', ἐπὶ δ' ἀνέρες ἐσθλοὶ ὄρονται. </l>
<l n="105">τῶν αἰεί σφιν ἕκαστος ἐπ' ἤματι μῆλον ἀγινεῖ, </l>
<l n="106">ζατρεφέων αἰγῶν ὅς τις φαίνηται ἄριστος. </l>
<l n="107">αὐτὰρ ἐγὼ σῦς τάσδε φυλάσσω τε ῥύομαί τε </l>
<l n="108">καί σφι συῶν τὸν ἄριστον ἐῢ κρίνας ἀποπέμπω." </l>
<l n="109" rend="indent(1)">ὣς φάθ'· ὁ δ' ἐνδυκέως κρέα τ' ἤσθιε πῖνέ τε οἶνον, </l>
<l n="110">ἁρπαλέως ἀκέων, κακὰ δὲ μνηστῆρσι φύτευεν. </l>
<l n="111">αὐτὰρ ἐπεὶ δείπνησε καὶ ἤραρε θυμὸν ἐδωδῇ, </l>
<l n="112">καί οἱ πλησάμενος δῶκε σκύφος, ᾧ περ ἔπινεν, </l>
<l n="113">οἴνου ἐνίπλειον· ὁ δ' ἐδέξατο, χαῖρε δὲ θυμῷ, </l>
<l n="114">καί μιν φωνήσας ἔπεα πτερόεντα προσηύδα· </l>
<l n="115" rend="indent(1)">"ὦ φίλε, τίς γάρ σε πρίατο κτεάτεσσιν ἑοῖσιν, </l>
<l n="116">ὧδε μάλ' ἀφνειὸς καὶ καρτερός, ὡς ἀγορεύεις; </l>
<l n="117">φῂς δ' αὐτὸν φθίσθαι Ἀγαμέμνονος εἵνεκα τιμῆς. </l>
<l n="118">εἰπέ μοι, αἴ κέ ποθι γνώω τοιοῦτον ἐόντα. </l>
<l n="119">Ζεὺς γάρ που τό γε οἶδε καὶ ἀθάνατοι θεοὶ ἄλλοι, </l>
<l n="120">εἴ κέ μιν ἀγγείλαιμι ἰδών· ἐπὶ πολλὰ δ' ἀλήθην." </l>
<l n="121" rend="indent(1)">τὸν δ' ἠμείβετ' ἔπειτα συβώτης, ὄρχαμος ἀνδρῶν· </l>
<l n="122">"ὦ γέρον, οὔ τις κεῖνον ἀνὴρ ἀλαλήμενος ἐλθὼν </l>
<l n="123">ἀγγέλλων πείσειε γυναῖκά τε καὶ φίλον υἱόν, </l>
<l n="124">ἀλλ' ἄλλως, κομιδῆς κεχρημένοι, ἄνδρες ἀλῆται </l>
<l n="125">ψεύδοντ' οὐδ' ἐθέλουσιν ἀληθέα μυθήσασθαι. </l>
<l n="126">ὃς δέ κ' ἀλητεύων Ἰθάκης ἐς δῆμον ἵκηται, </l>
<l n="127">ἐλθὼν ἐς δέσποιναν ἐμὴν ἀπατήλια βάζει· </l>
<l n="128">ἡ δ' εὖ δεξαμένη φιλέει καὶ ἕκαστα μεταλλᾷ, </l>
<l n="129">καί οἱ ὀδυρομένῃ βλεφάρων ἄπο δάκρυα πίπτει, </l>
<l n="130">ἣ θέμις ἐστὶ γυναικός, ἐπὴν πόσις ἄλλοθ' ὄληται. <pb/> </l>
<l n="131">αἶψά κε καὶ σύ, γεραιέ, ἔπος παρατεκτήναιο, </l>
<l n="132">εἴ τίς τοι χλαῖνάν τε χιτῶνά τε εἵματα δοίη. </l>
<l n="133">τοῦ δ' ἤδη μέλλουσι κύνες ταχέες τ' οἰωνοὶ </l>
<l n="134">ῥινὸν ἀπ' ὀστεόφιν ἐρύσαι, ψυχὴ δὲ λέλοιπεν· </l>
<l n="135">ἢ τόν γ' ἐν πόντῳ φάγον ἰχθύες, ὀστέα δ' αὐτοῦ </l>
<l n="136">κεῖται ἐπ' ἠπείρου ψαμάθῳ εἰλυμένα πολλῇ. </l>
<l n="137">ὣς ὁ μὲν ἔνθ' ἀπόλωλε, φίλοισι δὲ κήδε' ὀπίσσω </l>
<l n="138">πᾶσιν, ἐμοὶ δὲ μάλιστα, τετεύχαται· οὐ γὰρ ἔτ' ἄλλον </l>
<l n="139">ἤπιον ὧδε ἄνακτα κιχήσομαι, ὁππόσ' ἐπέλθω, </l>
<l n="140">οὐδ' εἴ κεν πατρὸς καὶ μητέρος αὖτις ἵκωμαι </l>
<l n="141">οἶκον, ὅθι πρῶτον γενόμην καί μ' ἔτρεφον αὐτοί. </l>
<l n="142">οὐδέ νυ τῶν ἔτι τόσσον ὀδύρομαι, ἱέμενός περ </l>
<l n="143">ὀφθαλμοῖσιν ἰδέσθαι ἐὼν ἐν πατρίδι γαίῃ· </l>
<l n="144">ἀλλά μ' Ὀδυσσῆος πόθος αἴνυται οἰχομένοιο. </l>
<l n="145">τὸν μὲν ἐγών, ὦ ξεῖνε, καὶ οὐ παρεόντ' ὀνομάζειν </l>
<l n="146">αἰδέομαι· περὶ γάρ μ' ἐφίλει καὶ κήδετο θυμῷ· </l>
<l n="147">ἀλλά μιν ἠθεῖον καλέω καὶ νόσφιν ἐόντα." </l>
<l n="148" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="149">"ὦ φίλ', ἐπεὶ δὴ πάμπαν ἀναίνεαι οὐδ' ἔτι φῇσθα </l>
<l n="150">κεῖνον ἐλεύσεσθαι, θυμὸς δέ τοι αἰὲν ἄπιστος· </l>
<l n="151">ἀλλ' ἐγὼ οὐκ αὔτως μυθήσομαι, ἀλλὰ σὺν ὅρκῳ, </l>
<l n="152">ὡς νεῖται Ὀδυσεύς· εὐαγγέλιον δέ μοι ἔστω </l>
<l n="153">αὐτίκ', ἐπεί κεν κεῖνος ἰὼν τὰ ἃ δώμαθ' ἵκηται· </l>
<l n="154">[ἕσσαι με χλαῖνάν τε χιτῶνά τε, εἵματα καλά·] </l>
<l n="155">πρὶν δέ κε, καὶ μάλα περ κεχρημένος, οὔ τι δεχοίμην. </l>
<l n="156">ἐχθρὸς γάρ μοι κεῖνος ὁμῶς Ἀΐδαο πύλῃσι </l>
<l n="157">γίνεται, ὃς πενίῃ εἴκων ἀπατήλια βάζει. </l>
<l n="158">ἴστω νῦν Ζεὺς πρῶτα θεῶν ξενίη τε τράπεζα <pb/> </l>
<l n="159">ἱστίη τ' Ὀδυσῆος ἀμύμονος, ἣν ἀφικάνω· </l>
<l n="160">ἦ μέν τοι τάδε πάντα τελείεται ὡς ἀγορεύω. </l>
<l n="161">τοῦδ' αὐτοῦ λυκάβαντος ἐλεύσεται ἐνθάδ' Ὀδυσσεύς, </l>
<l n="162">τοῦ μὲν φθίνοντος μηνός, τοῦ δ' ἱσταμένοιο, </l>
<l n="163">οἴκαδε νοστήσας, καὶ τείσεται, ὅς τις ἐκείνου </l>
<l n="164">ἐνθάδ' ἀτιμάζει ἄλοχον καὶ φαίδιμον υἱόν." </l>
<l n="165" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="166">"ὦ γέρον, οὔτ' ἄρ' ἐγὼν εὐαγγέλιον τόδε τείσω </l>
<l n="167">οὔτ' Ὀδυσεὺς ἔτι οἶκον ἐλεύσεται· ἀλλὰ ἕκηλος </l>
<l n="168">πῖνε, καὶ ἄλλα παρὲξ μεμνώμεθα, μηδέ με τούτων </l>
<l n="169">μίμνῃσκ'· ἦ γὰρ θυμὸς ἐνὶ στήθεσσιν ἐμοῖσιν </l>
<l n="170">ἄχνυται, ὁππότε τις μνήσῃ κεδνοῖο ἄνακτος. </l>
<l n="171">ἀλλ' ἦ τοι ὅρκον μὲν ἐάσομεν, αὐτὰρ Ὀδυσσεὺς </l>
<l n="172">ἔλθοι, ὅπως μιν ἐγώ γ' ἐθέλω καὶ Πηνελόπεια </l>
<l n="173">Λαέρτης θ' ὁ γέρων καὶ Τηλέμαχος θεοειδής. </l>
<l n="174">νῦν αὖ παιδὸς ἄλαστον ὀδύρομαι, ὃν τέκ' Ὀδυσσεύς, </l>
<l n="175">Τηλεμάχου. τὸν ἐπεὶ θρέψαν θεοὶ ἔρνεϊ ἶσον, </l>
<l n="176">καί μιν ἔφην ἔσσεσθαι ἐν ἀνδράσιν οὔ τι χέρεια </l>
<l n="177">πατρὸς ἑοῖο φίλοιο, δέμας καὶ εἶδος ἀγητόν, </l>
<l n="178">τὸν δέ τις ἀθανάτων βλάψε φρένας ἔνδον ἐΐσας </l>
<l n="179">ἠέ τις ἀνθρώπων· ὁ δ' ἔβη μετὰ πατρὸς ἀκουὴν </l>
<l n="180">ἐς Πύλον ἠγαθέην· τὸν δὲ μνηστῆρες ἀγαυοὶ </l>
<l n="181">οἴκαδ' ἰόντα λοχῶσιν, ὅπως ἀπὸ φῦλον ὄληται <pb/> </l>
<l n="182">νώνυμον ἐξ Ἰθάκης Ἀρκεισίου ἀντιθέοιο. </l>
<l n="183">ἀλλ' ἦ τοι κεῖνον μὲν ἐάσομεν, ἤ κεν ἁλώῃ </l>
<l n="184">ἦ κε φύγῃ καί κέν οἱ ὑπέρσχῃ χεῖρα Κρονίων. </l>
<l n="185">ἀλλ' ἄγε μοι σύ, γεραιέ, τὰ σ' αὐτοῦ κήδε' ἐνίσπες </l>
<l n="186">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ· </l>
<l n="187">τίς πόθεν εἰς ἀνδρῶν; πόθι τοι πόλις ἠδὲ τοκῆες; </l>
<l n="188">ὁπποίης τ' ἐπὶ νηὸς ἀφίκεο; πῶς δέ σε ναῦται </l>
<l n="189">ἤγαγον εἰς Ἰθάκην; τίνες ἔμμεναι εὐχετόωντο; </l>
<l n="190">οὐ μὲν γάρ τί σε πεζὸν ὀΐομαι ἐνθάδ' ἱκέσθαι." </l>
<l n="191" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="192">"τοιγὰρ ἐγώ τοι ταῦτα μάλ' ἀτρεκέως ἀγορεύσω. </l>
<l n="193">εἴη μὲν νῦν νῶϊν ἐπὶ χρόνον ἠμὲν ἐδωδὴ </l>
<l n="194">ἠδὲ μέθυ γλυκερὸν κλισίης ἔντοσθεν ἐοῦσι </l>
<l n="195">δαίνυσθαι ἀκέοντ', ἄλλοι δ' ἐπὶ ἔργον ἕποιεν· </l>
<l n="196">ῥηϊδίως κεν ἔπειτα καὶ εἰς ἐνιαυτὸν ἅπαντα </l>
<l n="197">οὔ τι διαπρήξαιμι λέγων ἐμὰ κήδεα θυμοῦ, </l>
<l n="198">ὅσσα γε δὴ ξύμπαντα θεῶν ἰότητι μόγησα. </l>
<l n="199" rend="indent(1)">ἐκ μὲν Κρητάων γένος εὔχομαι εὐρειάων, </l>
<l n="200">ἀνέρος ἀφνειοῖο πάϊς· πολλοὶ δὲ καὶ ἄλλοι </l>
<l n="201">υἷες ἐνὶ μεγάρῳ ἠμὲν τράφον ἠδ' ἐγένοντο </l>
<l n="202">γνήσιοι ἐξ ἀλόχου· ἐμὲ δ' ὠνητὴ τέκε μήτηρ </l>
<l n="203">παλλακίς, ἀλλά με ἶσον ἰθαιγενέεσσιν ἐτίμα </l>
<l n="204">Κάστωρ Ὑλακίδης, τοῦ ἐγὼ γένος εὔχομαι εἶναι· </l>
<l n="205">ὃς τότ' ἐνὶ Κρήτεσσι θεὸς ὣς τίετο δήμῳ </l>
<l n="206">ὄλβῳ τε πλούτῳ τε καὶ υἱάσι κυδαλίμοισιν. </l>
<l n="207">ἀλλ' ἦ τοι τὸν κῆρες ἔβαν θανάτοιο φέρουσαι <pb/> </l>
<l n="208">εἰς Ἀΐδαο δόμους· τοὶ δὲ ζωὴν ἐδάσαντο </l>
<l n="209">παῖδες ὑπέρθυμοι καὶ ἐπὶ κλήρους ἐβάλοντο, </l>
<l n="210">αὐτὰρ ἐμοὶ μάλα παῦρα δόσαν καὶ οἰκί' ἔνειμαν. </l>
<l n="211">ἠγαγόμην δὲ γυναῖκα πολυκλήρων ἀνθρώπων </l>
<l n="212">εἵνεκ' ἐμῆς ἀρετῆς. ἐπεὶ οὐκ ἀποφώλιος ἦα </l>
<l n="213">οὐδὲ φυγοπτόλεμος· νῦν δ' ἤδη πάντα λέλοιπεν· </l>
<l n="214">ἀλλ' ἔμπης καλάμην γέ σ' ὀΐομαι εἰσορόωντα </l>
<l n="215">γινώσκειν· ἦ γάρ με δύη ἔχει ἤλιθα πολλή. </l>
<l n="216">ἦ μὲν δὴ θάρσος μοι Ἄρης τ' ἔδοσαν καὶ Ἀθήνη </l>
<l n="217">καὶ ῥηξηνορίην· ὁπότε κρίνοιμι λόχονδε </l>
<l n="218">ἄνδρας ἀριστῆας, κακὰ δυσμενέεσσι φυτεύων, </l>
<l n="219">οὔ ποτέ μοι θάνατον προτιόσσετο θυμὸς ἀγήνωρ, </l>
<l n="220">ἀλλὰ πολὺ πρώτιστος ἐπάλμενος ἔγχει ἕλεσκον </l>
<l n="221">ἀνδρῶν δυσμενέων ὅ τέ μοι εἴξειε πόδεσσι. </l>
<l n="222">τοῖος ἔα ἐν πολέμῳ· ἔργον δέ μοι οὐ φίλον ἔσκεν </l>
<l n="223">οὐδ' οἰκωφελίη, ἥ τε τρέφει ἀγλαὰ τέκνα, </l>
<l n="224">ἀλλά μοι αἰεὶ νῆες ἐπήρετμοι φίλαι ἦσαν </l>
<l n="225">καὶ πόλεμοι καὶ ἄκοντες ἐΰξεστοι καὶ ὀϊστοί, </l>
<l n="226">λυγρά, τά τ' ἄλλοισίν γε καταρριγηλὰ πέλονται. </l>
<l n="227">αὐτὰρ ἐμοὶ τὰ φίλ' ἔσκε, τά που θεὸς ἐν φρεσὶ θῆκεν· </l>
<l n="228">ἄλλος γάρ τ' ἄλλοισιν ἀνὴρ ἐπιτέρπεται ἔργοις. </l>
<l n="229" rend="indent(1)">πρὶν μὲν γὰρ Τροίης ἐπιβήμεναι υἷας Ἀχαιῶν </l>
<l n="230">εἰνάκις ἀνδράσιν ἦρξα καὶ ὠκυπόροισι νέεσσιν </l>
<l n="231">ἄνδρας ἐς ἀλλοδαπούς, καί μοι μάλα τύγχανε πολλά. </l>
<l n="232">τῶν ἐξαιρεύμην μενοεικέα, πολλὰ δ' ὀπίσσω </l>
<l n="233">λάγχανον· αἶψα δὲ οἶκος ὀφέλλετο, καί ῥα ἔπειτα </l>
<l n="234">δεινός τ' αἰδοῖός τε μετὰ Κρήτεσσι τετύγμην. </l>
<l n="235">ἀλλ' ὅτε δὴ τήν γε στυγερὴν ὁδὸν εὐρύοπα Ζεὺς <pb/> </l>
<l n="236">ἐφράσαθ', ἣ πολλῶν ἀνδρῶν ὑπὸ γούνατ' ἔλυσε, </l>
<l n="237">δὴ τότ' ἔμ' ἤνωγον καὶ ἀγακλυτὸν Ἰδομενῆα </l>
<l n="238">νήεσσ' ἡγήσασθαι ἐς Ἴλιον· οὐδέ τι μῆχος </l>
<l n="239">ἦεν ἀνήνασθαι, χαλεπὴ δ' ἔχε δήμου φῆμις. </l>
<l n="240" rend="indent(1)">ἔνθα μὲν εἰνάετες πολεμίζομεν υἷες Ἀχαιῶν, </l>
<l n="241">τῷ δεκάτῳ δὲ πόλιν Πριάμου πέρσαντες ἔβημεν </l>
<l n="242">οἴκαδε σὺν νήεσσι, θεὸς δ' ἐκέδασσεν Ἀχαιούς. </l>
<l n="243">αὐτὰρ ἐμοὶ δειλῷ κακὰ μήδετο μητίετα Ζεύς· </l>
<l n="244">μῆνα γὰρ οἶον ἔμεινα τεταρπόμενος τεκέεσσι </l>
<l n="245">κουριδίῃ τ' ἀλόχῳ καὶ κτήμασιν· αὐτὰρ ἔπειτα </l>
<l n="246">Αἴγυπτόνδε με θυμὸς ἀνώγει ναυτίλλεσθαι, </l>
<l n="247">νῆας ἐῢ στείλαντα, σὺν ἀντιθέοισ' ἑτάροισιν. </l>
<l n="248">ἐννέα νῆας στεῖλα, θοῶς δ' ἐσαγείρετο λαός. </l>
<l n="249">ἑξῆμαρ μὲν ἔπειτα ἐμοὶ ἐρίηρες ἑταῖροι </l>
<l n="250">δαίνυντ'· αὐτὰρ ἐγὼν ἱερήϊα πολλὰ παρεῖχον </l>
<l n="251">θεοῖσίν τε ῥέζειν αὐτοῖσί τε δαῖτα πένεσθαι. </l>
<l n="252">ἑβδομάτῃ δ' ἀναβάντες ἀπὸ Κρήτης εὐρείης </l>
<l n="253">ἐπλέομεν βορέῃ ἀνέμῳ ἀκραέϊ καλῷ </l>
<l n="254">ῥηϊδίως, ὡς εἴ τε κατὰ ῥόον· οὐδέ τις οὖν μοι </l>
<l n="255">νηῶν πημάνθη, ἀλλ' ἀσκηθέες καὶ ἄνουσοι </l>
<l n="256">ἥμεθα, τὰς δ' ἄνεμός τε κυβερνῆταί τ' ἴθυνον. </l>
<l n="257">πεμπταῖοι δ' Αἴγυπτον ἐϋρρείτην ἱκόμεσθα, </l>
<l n="258">στῆσα δ' ἐν Αἰγύπτῳ ποταμῷ νέας ἀμφιελίσσας. </l>
<l n="259" rend="indent(1)">ἔνθ' ἦ τοι μὲν ἐγὼ κελόμην ἐρίηρας ἑταίρους </l>
<l n="260">αὐτοῦ πὰρ νήεσσι μένειν καὶ νῆας ἔρυσθαι, </l>
<l n="261">ὀπτῆρας δὲ κατὰ σκοπιὰς ὤτρυνα νέεσθαι· </l>
<l n="262">οἱ δ' ὕβρει εἴξαντες, ἐπισπόμενοι μένεϊ σφῷ, </l>
<l n="263">αἶψα μάλ' Αἰγυπτίων ἀνδρῶν περικαλλέας ἀγροὺς <pb/> </l>
<l n="264">πόρθεον, ἐκ δὲ γυναῖκας ἄγον καὶ νήπια τέκνα, </l>
<l n="265">αὐτούς τ' ἔκτεινον· τάχα δ' ἐς πόλιν ἵκετ' ἀϋτή. </l>
<l n="266">οἱ δὲ βοῆς ἀΐοντες ἅμ' ἠόϊ φαινομένηφι </l>
<l n="267">ἦλθον· πλῆτο δὲ πᾶν πεδίον πεζῶν τε καὶ ἵππων </l>
<l n="268">χαλκοῦ τε στεροπῆς. ἐν δὲ Ζεὺς τερπικέραυνος </l>
<l n="269">φύζαν ἐμοῖσ' ἑτάροισι κακὴν βάλεν, οὐδέ τις ἔτλη </l>
<l n="270">μεῖναι ἐναντίβιον· περὶ γὰρ κακὰ πάντοθεν ἔστη. </l>
<l n="271">ἔνθ' ἡμέων πολλοὺς μὲν ἀπέκτανον ὀξέϊ χαλκῷ, </l>
<l n="272">τοὺς δ' ἄναγον ζωούς, σφίσιν ἐργάζεσθαι ἀνάγκῃ. </l>
<l n="273">αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα </l>
<l n="274">ποίησ'· —ὡς ὄφελον θανέειν καὶ πότμον ἐπισπεῖν </l>
<l n="275">αὐτοῦ ἐν Αἰγύπτῳ· ἔτι γάρ νύ με πῆμ' ὑπέδεκτο· — </l>
<l n="276">αὐτίκ' ἀπὸ κρατὸς κυνέην εὔτυκτον ἔθηκα </l>
<l n="277">καὶ σάκος ὤμοιϊν, δόρυ δ' ἔκβαλον ἔκτοσε χειρός· </l>
<l n="278">αὐτὰρ ἐγὼ βασιλῆος ἐναντίον ἤλυθον ἵππων </l>
<l n="279">καὶ κύσα γούναθ' ἑλών· ὁ δ' ἐρύσατο καί μ' ἐλέησεν, </l>
<l n="280">ἐς δίφρον δέ μ' ἕσας ἄγεν οἴκαδε δάκρυ χέοντα. </l>
<l n="281">ἦ μέν μοι μάλα πολλοὶ ἐπήϊσσον μελίῃσιν, </l>
<l n="282">ἱέμενοι κτεῖναι· δὴ γὰρ κεχολώατο λίην· </l>
<l n="283">ἀλλ' ἀπὸ κεῖνος ἔρυκε, Διὸς δ' ὠπίζετο μῆνιν </l>
<l n="284">ξεινίου, ὅς τε μάλιστα νεμεσσᾶται κακὰ ἔργα. </l>
<l n="285" rend="indent(1)">ἔνθα μὲν ἑπτάετες μένον αὐτόθι, πολλὰ δ' ἄγειρα </l>
<l n="286">χρήματ' ἀν' Αἰγυπτίους ἄνδρας· δίδοσαν γὰρ ἅπαντες. </l>
<l n="287">ἀλλ' ὅτε δὴ ὄγδοόν μοι ἐπιπλόμενον ἔτος ἦλθε, </l>
<l n="288">δὴ τότε Φοῖνιξ ἦλθεν ἀνὴρ ἀπατήλια εἰδώς, </l>
<l n="289">τρώκτης, ὃς δὴ πολλὰ κάκ' ἀνθρώπους ἐεόργει· </l>
<l n="290">ὅς μ' ἄγε παρπεπιθὼν ᾗσι φρεσίν, ὄφρ' ἱκόμεσθα </l>
<l n="291">Φοινίκην, ὅθι τοῦ γε δόμοι καὶ κτήματ' ἔκειτο. <pb/> </l>
<l n="292">ἔνθα παρ' αὐτῷ μεῖνα τελεσφόρον εἰς ἐνιαυτόν. </l>
<l n="293">ἀλλ' ὅτε δὴ μῆνές τε καὶ ἡμέραι ἐξετελεῦντο </l>
<l n="294">ἂψ περιτελλομένου ἔτεος καὶ ἐπήλυθον ὧραι, </l>
<l n="295">ἐς Λιβύην μ' ἐπὶ νηὸς ἐφέσσατο ποντοπόροιο, </l>
<l n="296">ψεύδεα βουλεύσας, ἵνα οἱ σὺν φόρτον ἄγοιμι, </l>
<l n="297">κεῖθι δέ μ' ὡς περάσειε καὶ ἄσπετον ὦνον ἕλοιτο. </l>
<l n="298">τῷ ἑπόμην ἐπὶ νηός, ὀϊόμενός περ, ἀνάγκῃ. </l>
<l n="299">ἡ δ' ἔθεεν βορέῃ ἀνέμῳ ἀκραέϊ καλῷ </l>
<l n="300">μέσσον ὑπὲρ Κρήτης· Ζεὺς δέ σφισι μήδετ' ὄλεθρον. </l>
<l n="301">ἀλλ' ὅτε δὴ Κρήτην μὲν ἐλείπομεν, οὐδέ τις ἄλλη </l>
<l n="302">φαίνετο γαιάων, ἀλλ' οὐρανὸς ἠδὲ θάλασσα, </l>
<l n="303">δὴ τότε κυανέην νεφέλην ἔστησε Κρονίων </l>
<l n="304">νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς. </l>
<l n="305">Ζεὺς δ' ἄμυδις βρόντησε καὶ ἔμβαλε νηῒ κεραυνόν· </l>
<l n="306">ἡ δ' ἐλελίχθη πᾶσα Διὸς πληγεῖσα κεραυνῷ, </l>
<l n="307">ἐν δὲ θεείου πλῆτο· πέσον δ' ἐκ νηὸς ἅπαντες. </l>
<l n="308">οἱ δὲ κορώνῃσιν ἴκελοι περὶ νῆα μέλαιναν </l>
<l n="309">κύμασιν ἐμφορέοντο· θεὸς δ' ἀποαίνυτο νόστον. </l>
<l n="310">αὐτὰρ ἐμοὶ Ζεὺς αὐτός, ἔχοντί περ ἄλγεα θυμῷ, </l>
<l n="311">ἱστὸν ἀμαιμάκετον νηὸς κυανοπρῴροιο </l>
<l n="312">ἐν χείρεσσιν ἔθηκεν, ὅπως ἔτι πῆμα φύγοιμι. </l>
<l n="313">τῷ ῥα περιπλεχθεὶς φερόμην ὀλοοῖσ' ἀνέμοισιν. </l>
<l n="314" rend="indent(1)">ἐννῆμαρ φερόμην, δεκάτῃ δέ με νυκτὶ μελαίνῃ </l>
<l n="315">γαίῃ Θεσπρωτῶν πέλασεν μέγα κῦμα κυλίνδον. </l>
<l n="316">ἔνθα με Θεσπρωτῶν βασιλεὺς ἐκομίσσατο Φείδων </l>
<l n="317">ἥρως ἀπριάτην· τοῦ γὰρ φίλος υἱὸς ἐπελθὼν </l>
<l n="318">αἴθρῳ καὶ καμάτῳ δεδμημένον ἦγεν ἐς οἶκον, <pb/> </l>
<l n="319">χειρὸς ἀναστήσας, ὄφρ' ἵκετο δώματα πατρός· </l>
<l n="320">ἀμφὶ δέ με χλαῖνάν τε χιτῶνά τε εἵματα ἕσσεν. </l>
<l n="321">ἔνθ' Ὀδυσῆος ἐγὼ πυθόμην· κεῖνος γὰρ ἔφασκε </l>
<l n="322">ξεινίσαι ἠδὲ φιλῆσαι ἰόντ' ἐς πατρίδα γαῖαν, </l>
<l n="323">καί μοι κτήματ' ἔδειξεν, ὅσα ξυναγείρατ' Ὀδυσσεύς, </l>
<l n="324">χαλκόν τε χρυσόν τε πολύκμητόν τε σίδηρον. </l>
<l n="325">καί νύ κεν ἐς δεκάτην γενεὴν ἕτερόν γ' ἔτι βόσκοι· </l>
<l n="326">τόσσα οἱ ἐν μεγάροις κειμήλια κεῖτο ἄνακτος. </l>
<l n="327">τὸν δ' ἐς Δωδώνην φάτο βήμεναι, ὄφρα θεοῖο </l>
<l n="328">ἐκ δρυὸς ὑψικόμοιο Διὸς βουλὴν ἐπακούσαι, </l>
<l n="329">ὅππως νοστήσει' Ἰθάκης ἐς πίονα δῆμον, </l>
<l n="330">ἤδη δὴν ἀπεών, ἢ ἀμφαδὸν ἦε κρυφηδόν. </l>
<l n="331">ὤμοσε δὲ πρὸς ἔμ' αὐτόν, ἀποσπένδων ἐνὶ οἴκῳ, </l>
<l n="332">νῆα κατειρύσθαι καὶ ἐπαρτέας ἔμμεν ἑταίρους, </l>
<l n="333">οἳ δή μιν πέμψουσι φίλην ἐς πατρίδα γαῖαν. </l>
<l n="334">ἀλλ' ἐμὲ πρὶν ἀπέπεμψε· τύχησε γὰρ ἐρχομένη νηῦς </l>
<l n="335">ἀνδρῶν Θεσπρωτῶν ἐς Δουλίχιον πολύπυρον. </l>
<l n="336">ἔνθ' ὅ γέ μ' ἠνώγει πέμψαι βασιλῆϊ Ἀκάστῳ </l>
<l n="337">ἐνδυκέως· τοῖσιν δὲ κακὴ φρεσὶν ἥνδανε βουλὴ </l>
<l n="338">ἀμφ' ἐμοί, ὄφρ' ἔτι πάγχυ δύης ἐπὶ πῆμα γενοίμην. </l>
<l n="339">ἀλλ' ὅτε γαίης πολλὸν ἀπέπλω ποντοπόρος νηῦς, </l>
<l n="340">αὐτίκα δούλιον ἦμαρ ἐμοὶ περιμηχανόωντο. </l>
<l n="341">ἐκ μέν με χλαῖνάν τε χιτῶνά τε εἵματ' ἔδυσαν, </l>
<l n="342">ἀμφὶ δέ με ῥάκος ἄλλο κακὸν βάλον ἠδὲ χιτῶνα, </l>
<l n="343">ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι. </l>
<l n="344">ἑσπέριοι δ' Ἰθάκης εὐδειέλου ἔργ' ἀφίκοντο. <pb/> </l>
<l n="345">ἔνθ' ἐμὲ μὲν κατέδησαν ἐϋσσέλμῳ ἐνὶ νηῒ </l>
<l n="346">ὅπλῳ ἐϋστρεφέϊ στερεῶς, αὐτοὶ δ' ἀποβάντες </l>
<l n="347">ἐσσυμένως παρὰ θῖνα θαλάσσης δόρπον ἕλοντο. </l>
<l n="348">αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ </l>
<l n="349">ῥηϊδίως· κεφαλῇ δὲ κατὰ ῥάκος ἀμφικαλύψας, </l>
<l n="350">ξεστὸν ἐφόλκαιον καταβὰς ἐπέλασσα θαλάσσῃ </l>
<l n="351">στῆθος, ἔπειτα δὲ χερσὶ διήρεσα ἀμφοτέρῃσι </l>
<l n="352">νηχόμενος, μάλα δ' ὦκα θύρηθ' ἔα ἀμφὶς ἐκείνων. </l>
<l n="353">ἔνθ' ἀναβάς, ὅθι τε δρίος ἦν πολυανθέος ὕλης, </l>
<l n="354">κείμην πεπτηώς. οἱ δὲ μεγάλα στενάχοντες </l>
<l n="355">φοίτων· ἀλλ' οὐ γάρ σφιν ἐφαίνετο κέρδιον εἶναι </l>
<l n="356">μαίεσθαι προτέρω, τοὶ μὲν πάλιν αὖτις ἔβαινον </l>
<l n="357">νηὸς ἔπι γλαφυρῆς· ἐμὲ δ' ἔκρυψαν θεοὶ αὐτοὶ </l>
<l n="358">ῥηϊδίως, καί με σταθμῷ ἐπέλασσαν ἄγοντες </l>
<l n="359">ἀνδρὸς ἐπισταμένου· ἔτι γάρ νύ μοι αἶσα βιῶναι." </l>
<l n="360" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="361">"ἆ δειλὲ ξείνων, ἦ μοι μάλα θυμὸν ὄρινας </l>
<l n="362">ταῦτα ἕκαστα λέγων, ὅσα δὴ πάθες ἠδ' ὅσ' ἀλήθης. </l>
<l n="363">ἀλλὰ τά γ' οὐ κατὰ κόσμον, ὀΐομαι, οὐδέ με πείσεις, </l>
<l n="364">εἰπὼν ἀμφ' Ὀδυσῆϊ. τί σε χρὴ τοῖον ἐόντα </l>
<l n="365">μαψιδίως ψεύδεσθαι; ἐγὼ δ' ἐῢ οἶδα καὶ αὐτὸς </l>
<l n="366">νόστον ἐμοῖο ἄνακτος, ὅ τ' ἤχθετο πᾶσι θεοῖσι </l>
<l n="367">πάγχυ μάλ', ὅττι μιν οὔ τι μετὰ Τρώεσσι δάμασσαν </l>
<l n="368">ἠὲ φίλων ἐν χερσίν, ἐπεὶ πόλεμον τολύπευσε. </l>
<l n="369">[τῶ κέν οἱ τύμβον μὲν ἐποίησαν Παναχαιοί, </l>
<l n="370">ἠδέ κε καὶ ᾧ παιδὶ μέγα κλέος ἤρατ' ὀπίσσω.] </l>
<l n="371">νῦν δέ μιν ἀκλειῶς Ἅρπυιαι ἀνηρέψαντο. </l>
<l n="372">αὐτὰρ ἐγὼ παρ' ὕεσσιν ἀπότροπος· οὐδὲ πόλινδε <pb/> </l>
<l n="373">ἔρχομαι, εἰ μή πού τι περίφρων Πηνελόπεια </l>
<l n="374">ἐλθέμεν ὀτρύνῃσιν, ὅτ' ἀγγελίη ποθὲν ἔλθῃ. </l>
<l n="375">ἀλλ' οἱ μὲν τὰ ἕκαστα παρήμενοι ἐξερέουσιν, </l>
<l n="376">ἠμὲν οἳ ἄχνυνται δὴν οἰχομένοιο ἄνακτος, </l>
<l n="377">ἠδ' οἳ χαίρουσιν βίοτον νήποινον ἔδοντες· </l>
<l n="378">ἀλλ' ἐμοὶ οὐ φίλον ἐστὶ μεταλλῆσαι καὶ ἐρέσθαι, </l>
<l n="379">ἐξ οὗ δή μ' Αἰτωλὸς ἀνὴρ ἐξήπαφε μύθῳ, </l>
<l n="380">ὅς ῥ' ἄνδρα κτείνας πολλὴν ἐπὶ γαῖαν ἀληθεὶς </l>
<l n="381">ἤλυθ' ἐμὸν πρὸς σταθμόν· ἐγὼ δέ μιν ἀμφαγάπαζον. </l>
<l n="382">φῆ δέ μιν ἐν Κρήτεσσι παρ' Ἰδομενῆϊ ἰδέσθαι </l>
<l n="383">νῆας ἀκειόμενον, τάς οἱ ξυνέαξαν ἄελλαι· </l>
<l n="384">καὶ φάτ' ἐλεύσεσθαι ἢ ἐς θέρος ἢ ἐς ὀπώρην, </l>
<l n="385">πολλὰ χρήματ' ἄγοντα, σὺν ἀντιθέοισ' ἑτάροισι. </l>
<l n="386">καὶ σύ, γέρον πολυπενθές, ἐπεί σέ μοι ἤγαγε δαίμων, </l>
<l n="387">μήτε τί μοι ψεύδεσσι χαρίζεο μήτε τι θέλγε· </l>
<l n="388">οὐ γὰρ τοὔνεκ' ἐγώ σ' αἰδέσσομαι οὐδὲ φιλήσω, </l>
<l n="389">ἀλλὰ Δία ξένιον δείσας αὐτόν τ' ἐλεαίρων." </l>
<l n="390" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="391">"ἦ μάλα τίς τοι θυμὸς ἐνὶ στήθεσσιν ἄπιστος, </l>
<l n="392">οἷόν σ' οὐδ' ὀμόσας περ ἐπήγαγον οὐδέ σε πείθω. </l>
<l n="393">ἀλλ' ἄγε νῦν ῥήτρην ποιησόμεθ'· αὐτὰρ ὄπισθεν </l>
<l n="394">μάρτυροι ἀμφοτέροισι θεοί, τοὶ Ὄλυμπον ἔχουσιν. </l>
<l n="395">εἰ μέν κεν νοστήσῃ ἄναξ τεὸς ἐς τόδε δῶμα, </l>
<l n="396">ἕσσας με χλαῖνάν τε χιτῶνά τε εἵματα πέμψαι </l>
<l n="397">Δουλίχιόνδ' ἰέναι, ὅθι μοι φίλον ἔπλετο θυμῷ· </l>
<l n="398">εἰ δέ κε μὴ ἔλθῃσιν ἄναξ τεὸς ὡς ἀγορεύω, </l>
<l n="399">δμῶας ἐπισσεύας βαλέειν μεγάλης κατὰ πέτρης, </l>
<l n="400">ὄφρα καὶ ἄλλος πτωχὸς ἀλεύεται ἠπεροπεύειν." <pb/> </l>
<l n="401" rend="indent(1)">τὸν δ' ἀπαμειβόμενος προσεφώνεε δῖος ὑφορβός· </l>
<l n="402">"ξεῖν', οὕτω γάρ κέν μοι ἐϋκλείη τ' ἀρετή τε </l>
<l n="403">εἴη ἐπ' ἀνθρώπους, ἅμα τ' αὐτίκα καὶ μετέπειτα, </l>
<l n="404">ὅς σ' ἐπεὶ ἐς κλισίην ἄγαγον καὶ ξείνια δῶκα, </l>
<l n="405">αὖτις δὲ κτείναιμι φίλον τ' ἀπὸ θυμὸν ἑλοίμην· </l>
<l n="406">πρόφρων κεν δὴ ἔπειτα Δία Κρονίωνα λιτοίμην. </l>
<l n="407">νῦν δ' ὥρη δόρποιο· τάχιστά μοι ἔνδον ἑταῖροι </l>
<l n="408">εἶεν, ἵν' ἐν κλισίῃ λαρὸν τετυκοίμεθα δόρπον." </l>
<l n="409" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, </l>
<l n="410">ἀγχίμολον δὲ σύες τε καὶ ἀνέρες ἦλθον ὑφορβοί. </l>
<l n="411">τὰς μὲν ἄρα ἔρξαν κατὰ ἤθεα κοιμηθῆναι, </l>
<l n="412">κλαγγὴ δ' ἄσπετος ὦρτο συῶν αὐλιζομενάων. </l>
<l n="413">αὐτὰρ ὁ οἷσ' ἑτάροισιν ἐκέκλετο δῖος ὑφορβός· </l>
<l n="414" rend="indent(1)">"ἄξεθ' ὑῶν τὸν ἄριστον, ἵνα ξείνῳ ἱερεύσω </l>
<l n="415">τηλεδαπῷ· πρὸς δ' αὐτοὶ ὀνησόμεθ', οἵ περ ὀϊζὺν </l>
<l n="416">δὴν ἔχομεν πάσχοντες ὑῶν ἕνεκ' ἀργιοδόντων· </l>
<l n="417">ἄλλοι δ' ἡμέτερον κάματον νήποινον ἔδουσιν." </l>
<l n="418" rend="indent(1)">ὣς ἄρα φωνήσας κέασε ξύλα νηλέϊ χαλκῷ· </l>
<l n="419">οἱ δ' ὗν εἰσῆγον μάλα πίονα πενταέτηρον. </l>
<l n="420">τὸν μὲν ἔπειτ' ἔστησαν ἐπ' ἐσχάρῃ· οὐδὲ συβώτης </l>
<l n="421">λήθετ' ἄρ' ἀθανάτων· φρεσὶ γὰρ κέχρητ' ἀγαθῇσιν· </l>
<l n="422">ἀλλ' ὅ γ' ἀπαρχόμενος κεφαλῆς τρίχας ἐν πυρὶ βάλλεν </l>
<l n="423">ἀργιόδοντος ὑὸς καὶ ἐπεύχετο πᾶσι θεοῖσι </l>
<l n="424">νοστῆσαι Ὀδυσῆα πολύφρονα ὅνδε δόμονδε. </l>
<l n="425">κόψε δ' ἀνασχόμενος σχίζῃ δρυός, ἣν λίπε κείων· </l>
<l n="426">τὸν δ' ἔλιπε ψυχή. τοὶ δ' ἔσφαξάν τε καὶ εὗσαν, </l>
<l n="427">αἶψα δέ μιν διέχευαν· ὁ δ' ὠμοθετεῖτο συβώτης, <pb/> </l>
<l n="428">πάντων ἀρχόμενος μελέων, ἐς πίονα δημόν. </l>
<l n="429">καὶ τὰ μὲν ἐν πυρὶ βάλλε, παλύνας ἀλφίτου ἀκτῇ, </l>
<l n="430">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον </l>
<l n="431">ὤπτησάν τε περιφραδέως ἐρύσαντό τε πάντα, </l>
<l n="432">βάλλον δ' εἰν ἐλεοῖσιν ἀολλέα. ἂν δὲ συβώτης </l>
<l n="433">ἵστατο δαιτρεύσων· περὶ γὰρ φρεσὶν αἴσιμα ᾔδη. </l>
<l n="434">καὶ τὰ μὲν ἕπταχα πάντα διεμμοιρᾶτο δαΐζων· </l>
<l n="435">τὴν μὲν ἴαν Νύμφῃσι καὶ Ἑρμῇ, Μαιάδος υἷι, </l>
<l n="436">θῆκεν ἐπευξάμενος, τὰς δ' ἄλλας νεῖμεν ἑκάστῳ· </l>
<l n="437">νώτοισιν δ' Ὀδυσῆα διηνεκέεσσι γέραιρεν </l>
<l n="438">ἀργιόδοντος ὑός, κύδαινε δὲ θυμὸν ἄνακτος. </l>
<l n="439">καί μιν φωνήσας προσέφη πολύμητις Ὀδυσσεύς· </l>
<l n="440" rend="indent(1)">"αἴθ' οὕτως, Εὔμαιε, φίλος Διὶ πατρὶ γένοιο </l>
<l n="441">ὡς ἐμοί, ὅττι με τοῖον ἐόντ' ἀγαθοῖσι γεραίρεις." </l>
<l n="442" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="443">"ἔσθιε, δαιμόνιε ξείνων, καὶ τέρπεο τοῖσδε, </l>
<l n="444">οἷα πάρεστι· θεὸς δὲ τὸ μὲν δώσει, τὸ δ' ἐάσει, </l>
<l n="445">ὅττι κεν ᾧ θυμῷ ἐθέλῃ· δύναται γὰρ ἅπαντα." </l>
<l n="446" rend="indent(1)">ἦ ῥα, καὶ ἄργματα θῦσε θεοῖσ' αἰειγενέτῃσι, </l>
<l n="447">σπείσας δ' αἴθοπα οἶνον Ὀδυσσῆϊ πτολιπόρθῳ </l>
<l n="448">ἐν χείρεσσιν ἔθηκεν· ὁ δ' ἕζετο ᾗ παρὰ μοίρῃ. </l>
<l n="449">σῖτον δέ σφιν ἔνειμε Μεσαύλιος, ὅν ῥα συβώτης </l>
<l n="450">αὐτὸς κτήσατο οἶος ἀποιχομένοιο ἄνακτος, </l>
<l n="451">νόσφιν δεσποίνης καὶ Λαέρταο γέροντος· </l>
<l n="452">πὰρ δ' ἄρα μιν Ταφίων πρίατο κτεάτεσσιν ἑοῖσιν. </l>
<l n="453">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="454">αὐτὰρ ἐπεὶ πόσιος καὶ ἐδητύος ἐξ ἔρον ἕντο, <pb/> </l>
<l n="455">σῖτον μέν σφιν ἀφεῖλε Μεσαύλιος, οἱ δ' ἐπὶ κοῖτον, </l>
<l n="456">σίτου καὶ κρειῶν κεκορημένοι, ἐσσεύοντο. </l>
<l n="457" rend="indent(1)">νὺξ δ' ἄρ' ἐπῆλθε κακὴ σκοτομήνιος· ὗε δ' ἄρα Ζεὺς </l>
<l n="458">πάννυχος, αὐτὰρ ἄη ζέφυρος μέγας αἰὲν ἔφυδρος. </l>
<l n="459">τοῖς δ' Ὀδυσεὺς μετέειπε, συβώτεω πειρητίζων, </l>
<l n="460">εἴ πώς οἱ ἐκδὺς χλαῖναν πόροι ἤ τιν' ἑταίρων </l>
<l n="461">ἄλλον ἐποτρύνειεν, ἐπεί ἑο κήδετο λίην· </l>
<l n="462" rend="indent(1)">"κέκλυθι νῦν, Εὔμαιε καὶ ἄλλοι πάντες ἑταῖροι, </l>
<l n="463">εὐξάμενός τι ἔπος ἐρέω· οἶνος γὰρ ἀνώγει, </l>
<l n="464">ἠλεός, ὅς τ' ἐφέηκε πολύφρονά περ μάλ' ἀεῖσαι </l>
<l n="465">καί θ' ἁπαλὸν γελάσαι καί τ' ὀρχήσασθαι ἀνῆκε, </l>
<l n="466">καί τι ἔπος προέηκεν, ὅ πέρ τ' ἄρρητον ἄμεινον. </l>
<l n="467">ἀλλ' ἐπεὶ οὖν τὸ πρῶτον ἀνέκραγον, οὐκ ἐπικεύσω. </l>
<l n="468">εἴθ' ὣς ἡβώοιμι βίη τέ μοι ἔμπεδος εἴη, </l>
<l n="469">ὡς ὅθ' ὑπὸ Τροίην λόχον ἤγομεν ἀρτύναντες. </l>
<l n="470">ἡγείσθην δ' Ὀδυσεύς τε καὶ Ἀτρεΐδης Μενέλαος, </l>
<l n="471">τοῖσι δ' ἅμα τρίτος ἦρχον ἐγών· αὐτοὶ γὰρ ἄνωγον. </l>
<l n="472">ἀλλ' ὅτε δή ῥ' ἱκόμεσθα ποτὶ πτόλιν αἰπύ τε τεῖχος, </l>
<l n="473">ἡμεῖς μὲν περὶ ἄστυ κατὰ ῥωπήϊα πυκνά, </l>
<l n="474">ἂν δόνακας καὶ ἕλος, ὑπὸ τεύχεσι πεπτηῶτες </l>
<l n="475">κείμεθα, νὺξ δ' ἄρ' ἐπῆλθε κακὴ βορέαο πεσόντος, </l>
<l n="476">πηγυλίς· αὐτὰρ ὕπερθε χιὼν γένετ' ἠΰτε πάχνη, </l>
<l n="477">ψυχρή, καὶ σακέεσσι περιτρέφετο κρύσταλλος. </l>
<l n="478">ἔνθ' ἄλλοι πάντες χλαίνας ἔχον ἠδὲ χιτῶνας, </l>
<l n="479">εὗδον δ' εὔκηλοι, σάκεσιν εἰλυμένοι ὤμους· </l>
<l n="480">αὐτὰρ ἐγὼ χλαῖναν μὲν ἰὼν ἑτάροισιν ἔλειπον </l>
<l n="481">ἀφραδέως, ἐπεὶ οὐκ ἐφάμην ῥιγωσέμεν ἔμπης, <pb/> </l>
<l n="482">ἀλλ' ἐπόμην σάκος οἶον ἔχων καὶ ζῶμα φαεινόν. </l>
<l n="483">ἀλλ' ὅτε δὴ τρίχα νυκτὸς ἔην, μετὰ δ' ἄστρα βεβήκει, </l>
<l n="484">καὶ τότ' ἐγὼν Ὀδυσῆα προσηύδων ἐγγὺς ἐόντα </l>
<l n="485">ἀγκῶνι νύξας· ὁ δ' ἄρ' ἐμμαπέως ὑπάκουσε· </l>
<l n="486">’διογενὲς Λαερτιάδη, πολυμήχαν' Ὀδυσσεῦ, </l>
<l n="487">οὔ τοι ἔτι ζωοῖσι μετέσσομαι, ἀλλά με χεῖμα </l>
<l n="488">δάμναται· οὐ γὰρ ἔχω χλαῖναν· παρά μ' ἤπαφε δαίμων </l>
<l n="489">οἰοχίτων' ἴμεναι· νῦν δ' οὐκέτι φυκτὰ πέλονται.’ </l>
<l n="490">ὣς ἐφάμην, ὁ δ' ἔπειτα νόον σχέθε τόνδ' ἐνὶ θυμῷ, </l>
<l n="491">οἷος κεῖνος ἔην βουλευέμεν ἠδὲ μάχεσθαι· </l>
<l n="492">φθεγξάμενος δ' ὀλίγῃ ὀπί με πρὸς μῦθον ἔειπε· </l>
<l n="493">’σίγα νῦν, μή τίς σευ Ἀχαιῶν ἄλλος ἀκούσῃ.’ </l>
<l n="494">ἦ, καὶ ἐπ' ἀγκῶνος κεφαλὴν σχέθεν εἶπέ τε μῦθον· </l>
<l n="495">’κλῦτε, φίλοι· θεῖός μοι ἐνύπνιον ἦλθεν ὄνειρος. </l>
<l n="496">λίην γὰρ νηῶν ἑκὰς ἤλθομεν. ἀλλά τις εἴη </l>
<l n="497">εἰπεῖν Ἀτρεΐδῃ Ἀγαμέμνονι, ποιμένι λαῶν, </l>
<l n="498">εἰ πλέονας παρὰ ναῦφιν ἐποτρύνειε νέεσθαι.’ </l>
<l n="499">ὣς ἔφατ', ὦρτο δ' ἔπειτα Θόας, Ἀνδραίμονος υἱός, </l>
<l n="500">καρπαλίμως, ἀπὸ δὲ χλαῖναν βάλε φοινικόεσσαν, </l>
<l n="501">βῆ δὲ θέειν ἐπὶ νῆας· ἐγὼ δ' ἐνὶ εἵματι κείνου </l>
<l n="502">κείμην ἀσπασίως, φάε δὲ χρυσόθρονος Ἠώς. </l>
<l n="503">ὣς νῦν ἡβώοιμι βίη τέ μοι ἔμπεδος εἴη· </l>
<l n="504">δοίη κέν τις χλαῖναν ἐνὶ σταθμοῖσι συφορβῶν, </l>
<l n="505">ἀμφότερον, φιλότητι καὶ αἰδόϊ φωτὸς ἐῆος· </l>
<l n="506">νῦν δέ μ' ἀτιμάζουσι κακὰ χροῒ εἵματ' ἔχοντα." </l>
<l n="507" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· <pb/> </l>
<l n="508">"ὦ γέρον, αἶνος μέν τοι ἀμύμων, ὃν κατέλεξας, </l>
<l n="509">οὐδέ τί πω παρὰ μοῖραν ἔπος νηκερδὲς ἔειπες· </l>
<l n="510">τῶ οὔτ' ἐσθῆτος δευήσεαι οὔτε τευ ἄλλου, </l>
<l n="511">ὧν ἐπέοιχ' ἱκέτην ταλαπείριον ἀντιάσαντα, </l>
<l n="512">νῦν· ἀτὰρ ἠῶθέν γε τὰ σὰ ῥάκεα δνοπαλίξεις. </l>
<l n="513">οὐ γὰρ πολλαὶ χλαῖναι ἐπημοιβοί τε χιτῶνες </l>
<l n="514">ἐνθάδε ἕννυσθαι, μία δ' οἴη φωτὶ ἑκάστῳ. </l>
<l n="515">[αὐτὰρ ἐπὴν ἔλθῃσιν Ὀδυσσῆος φίλος υἱός, </l>
<l n="516">κεῖνός σε χλαῖνάν τε χιτῶνά τε εἵματα ἕσσει, </l>
<l n="517">πέμψει δ', ὅππῃ σε κραδίη θυμός τε κελεύει."] </l>
<l n="518" rend="indent(1)">ὣς εἰπὼν ἀνόρουσε, τίθει δ' ἄρα οἱ πυρὸς ἐγγὺς </l>
<l n="519">εὐνήν, ἐν δ' ὀΐων τε καὶ αἰγῶν δέρματ' ἔβαλλεν. </l>
<l n="520">ἔνθ' Ὀδυσεὺς κατέλεκτ'. ἐπὶ δὲ χλαῖναν βάλεν αὐτῷ </l>
<l n="521">πυκνὴν καὶ μεγάλην, ἥ οἱ παρακέσκετ' ἀμοιβὰς </l>
<l n="522">ἕννυσθαι, ὅτε τις χειμὼν ἔκπαγλος ὄροιτο. </l>
<l n="523" rend="indent(1)">ὣς ὁ μὲν ἔνθ' Ὀδυσεὺς κοιμήσατο, τοὶ δὲ παρ' αὐτὸν </l>
<l n="524">ἄνδρες κοιμήσαντο νεηνίαι. οὐδὲ συβώτῃ </l>
<l n="525">ἥνδανεν αὐτόθι κοῖτος, ὑῶν ἄπο κοιμηθῆναι, </l>
<l n="526">ἀλλ' ὅ γ' ἄρ' ἔξω ἰὼν ὁπλίζετο· χαῖρε δ' Ὀδυσσεύς, </l>
<l n="527">ὅττι ῥά οἱ βιότου περικήδετο νόσφιν ἐόντος. </l>
<l n="528">πρῶτον μὲν ξίφος ὀξὺ περὶ στιβαροῖς βάλετ' ὤμοις, </l>
<l n="529">ἀμφὶ δὲ χλαῖναν ἐέσσατ', ἀλεξάνεμον μάλα πυκνήν, </l>
<l n="530">ἂν δὲ νάκην ἕλετ' αἰγὸς ἐϋτρεφέος μεγάλοιο, </l>
<l n="531">εἵλετο δ' ὀξὺν ἄκοντα, κυνῶν ἀλκτῆρα καὶ ἀνδρῶν. </l>
<l n="532">βῆ δ' ἴμεναι κείων, ὅθι περ σύες ἀργιόδοντες </l>
<l n="533">πέτρῃ ὕπο γλαφυρῇ εὗδον, βορέω ὑπ' ἰωγῇ. <pb/> </l>
</div>
<div type="Book" n="15">
<l n="t"><label type="head">ΟΔΥΣΣΕΙΑΣ Ο</label> </l>
<l n="1">Ἡ δ' εἰς εὐρύχορον Λακεδαίμονα Παλλὰς Ἀθήνη </l>
<l n="2">ᾤχετ', Ὀδυσσῆος μεγαθύμου φαίδιμον υἱὸν </l>
<l n="3">νόστου ὑπομνήσουσα καὶ ὀτρυνέουσα νέεσθαι. </l>
<l n="4">εὗρε δὲ Τηλέμαχον καὶ Νέστορος ἀγλαὸν υἱὸν </l>
<l n="5">εὕδοντ' ἐν προδόμῳ Μενελάου κυδαλίμοιο, </l>
<l n="6">ἦ τοι Νεστορίδην μαλακῷ δεδμημένον ὕπνῳ· </l>
<l n="7">Τηλέμαχον δ' οὐχ ὕπνος ἔχε γλυκύς, ἀλλ' ἐνὶ θυμῷ </l>
<l n="8">νύκτα δι' ἀμβροσίην μελεδήματα πατρὸς ἔγειρεν. </l>
<l n="9">ἀγχοῦ δ' ἱσταμένη προσέφη γλαυκῶπις Ἀθήνη· </l>
<l n="10" rend="indent(1)">"Τηλέμαχ', οὐκέτι καλὰ δόμων ἄπο τῆλ' ἀλάλησαι, </l>
<l n="11">κτήματά τε προλιπὼν ἄνδρας τ' ἐν σοῖσι δόμοισιν </l>
<l n="12">οὕτω ὑπερφιάλους· μή τοι κατὰ πάντα φάγωσι </l>
<l n="13">κτήματα δασσάμενοι, σὺ δὲ τηϋσίην ὁδὸν ἔλθῃς. </l>
<l n="14">ἀλλ' ὄτρυνε τάχιστα βοὴν ἀγαθὸν Μενέλαον </l>
<l n="15">πεμπέμεν, ὄφρ' ἔτι οἴκοι ἀμύμονα μητέρα τέτμῃς. </l>
<l n="16">ἤδη γάρ ῥα πατήρ τε κασίγνητοί τε κέλονται </l>
<l n="17">Εὐρυμάχῳ γήμασθαι· ὁ γὰρ περιβάλλει ἅπαντας </l>
<l n="18">μνηστῆρας δώροισι καὶ ἐξώφελλεν ἔεδνα· </l>
<l n="19">μή νύ τι σεῦ ἀέκητι δόμων ἐκ κτῆμα φέρηται. </l>
<l n="20">οἶσθα γὰρ οἷος θυμὸς ἐνὶ στήθεσσι γυναικός· </l>
<l n="21">κείνου βούλεται οἶκον ὀφέλλειν, ὅς κεν ὀπυίῃ, </l>
<l n="22">παίδων δὲ προτέρων καὶ κουριδίοιο φίλοιο </l>
<l n="23">οὐκέτι μέμνηται τεθνηότος οὐδὲ μεταλλᾷ. </l>
<l n="24">ἀλλὰ σύ γ' ἐλθὼν αὐτὸς ἐπιτρέψειας ἕκαστα, <pb/> </l>
<l n="25">δμῳάων ἥ τίς τοι ἀρίστη φαίνεται εἶναι, </l>
<l n="26">εἰς ὅ κέ τοι φήνωσι θεοὶ κυδρὴν παράκοιτιν. </l>
<l n="27">ἄλλο δέ τοί τι ἔπος ἐρέω, σὺ δὲ σύνθεο θυμῷ. </l>
<l n="28">μνηστήρων σ' ἐπιτηδὲς ἀριστῆες λοχόωσιν </l>
<l n="29">ἐν πορθμῷ Ἰθάκης τε Σάμοιό τε παιπαλοέσσης </l>
<l n="30">ἱέμενοι κτεῖναι, πρὶν πατρίδα γαῖαν ἱκέσθαι. </l>
<l n="31">ἀλλὰ τά γ' οὐκ ὀΐω· πρὶν καί τινα γαῖα καθέξει </l>
<l n="32">ἀνδρῶν μνηστήρων, οἵ τοι βίοτον κατέδουσιν. </l>
<l n="33">ἀλλὰ ἑκὰς νήσων ἀπέχειν εὐεργέα νῆα, </l>
<l n="34">νυκτὶ δ' ὁμῶς πλείειν· πέμψει δέ τοι οὖρον ὄπισθεν </l>
<l n="35">ἀθανάτων ὅς τίς σε φυλάσσει τε ῥύεταί τε. </l>
<l n="36">αὐτὰρ ἐπὴν πρώτην ἀκτὴν Ἰθάκης ἀφίκηαι, </l>
<l n="37">νῆα μὲν ἐς πόλιν ὀτρῦναι καὶ πάντας ἑταίρους, </l>
<l n="38">αὐτὸς δὲ πρώτιστα συβώτην εἰσαφικέσθαι, </l>
<l n="39">ὅς τοι ὑῶν ἐπίουρος, ὁμῶς δέ τοι ἤπια οἶδεν. </l>
<l n="40">ἔνθα δὲ νύκτ' ἀέσαι· τὸν δ' ὀτρῦναι πόλιν εἴσω </l>
<l n="41">ἀγγελίην ἐρέοντα περίφρονι Πηνελοπείῃ, </l>
<l n="42">οὕνεκά οἱ σῶς ἐσσι καὶ ἐκ Πύλου εἰλήλουθας." </l>
<l n="43" rend="indent(1)">ἡ μὲν ἄρ' ὣς εἰποῦσ' ἀπέβη πρὸς μακρὸν Ὄλυμπον, </l>
<l n="44">αὐτὰρ ὁ Νεστορίδην ἐξ ἡδέος ὕπνου ἔγειρε </l>
<l n="45">λὰξ ποδὶ κινήσας, καί μιν πρὸς μῦθον ἔειπεν· </l>
<l n="46" rend="indent(1)">"ἔγρεο, Νεστορίδη Πεισίστρατε· μώνυχας ἵππους </l>
<l n="47">ζεῦξον ὑφ' ἅρματ' ἄγων, ὄφρα πρήσσωμεν ὁδοῖο." </l>
<l n="48" rend="indent(1)">τὸν δ' αὖ Νεστορίδης Πεισίστρατος ἀντίον ηὔδα· </l>
<l n="49">"Τηλέμαχ', οὔ πως ἔστιν, ἐπειγομένους περ ὁδοῖο, </l>
<l n="50">νύκτα διὰ δνοφερὴν ἐλάαν· τάχα δ' ἔσσεται ἠώς. </l>
<l n="51">ἀλλὰ μέν', εἰς ὅ κε δῶρα φέρων ἐπιδίφρια θήῃ </l>
<l n="52">ἥρως Ἀτρεΐδης, δουρικλειτὸς Μενέλαος, <pb/> </l>
<l n="53">καὶ μύθοισ' ἀγανοῖσι παραυδήσας ἀποπέμψῃ. </l>
<l n="54">τοῦ γάρ τε ξεῖνος μιμνῄσκεται ἤματα πάντα </l>
<l n="55">ἀνδρὸς ξεινοδόκου, ὅς κεν φιλότητα παράσχῃ." </l>
<l n="56" rend="indent(1)">ὣς ἔφατ', αὐτίκα δὲ χρυσόθρονος ἤλυθεν Ἠώς. </l>
<l n="57">ἀγχίμολον δέ σφ' ἦλθε βοὴν ἀγαθὸς Μενέλαος, </l>
<l n="58">ἀνστὰς ἐξ εὐνῆς, Ἑλένης πάρα καλλικόμοιο. </l>
<l n="59">τὸν δ' ὡς οὖν ἐνόησεν Ὀδυσσῆος φίλος υἱός, </l>
<l n="60">σπερχόμενός ῥα χιτῶνα περὶ χροῒ σιγαλόεντα </l>
<l n="61">δῦνεν καὶ μέγα φᾶρος ἐπὶ στιβαροῖς βάλετ' ὤμοις </l>
<l n="62">ἥρως, βῆ δὲ θύραζε, παριστάμενος δὲ προσηύδα </l>
<l n="63">[Τηλέμαχος, φίλος υἱὸς Ὀδυσσῆος θείοιο·] </l>
<l n="64" rend="indent(1)">"Ἀτρεΐδη Μενέλαε διοτρεφές, ὄρχαμε λαῶν, </l>
<l n="65">ἤδη νῦν μ' ἀπόπεμπε φίλην ἐς πατρίδα γαῖαν· </l>
<l n="66">ἤδη γάρ μοι θυμὸς ἐέλδεται οἴκαδ' ἱκέσθαι." </l>
<l n="67" rend="indent(1)">τὸν δ' ἠμείβετ' ἔπειτα βοὴν ἀγαθὸς Μενέλαος· </l>
<l n="68">"Τηλέμαχ', οὔ τί σ' ἐγώ γε πολὺν χρόνον ἐνθάδ' ἐρύξω </l>
<l n="69">ἱέμενον νόστοιο· νεμεσσῶμαι δὲ καὶ ἄλλῳ </l>
<l n="70">ἀνδρὶ ξεινοδόκῳ, ὅς κ' ἔξοχα μὲν φιλέῃσιν, </l>
<l n="71">ἔξοχα δ' ἐχθαίρῃσιν· ἀμείνω δ' αἴσιμα πάντα. </l>
<l n="72">ἶσόν τοι κακόν ἐσθ', ὅς τ' οὐκ ἐθέλοντα νέεσθαι </l>
<l n="73">ξεῖνον ἐποτρύνῃ καὶ ὃς ἐσσύμενον κατερύκῃ. </l>
<l n="74">[χρὴ ξεῖνον παρεόντα φιλεῖν, ἐθέλοντα δὲ πέμπειν.] </l>
<l n="75">ἀλλὰ μέν', εἰς ὅ κε δῶρα φέρων ἐπιδίφρια θείω </l>
<l n="76">καλά, σὺ δ' ὀφθαλμοῖσιν ἴδῃς, εἴπω δὲ γυναιξὶ </l>
<l n="77">δεῖπνον ἐνὶ μεγάροις τετυκεῖν ἅλις ἔνδον ἐόντων. </l>
<l n="78">ἀμφότερον, κῦδός τε καὶ ἀγλαΐη καὶ ὄνειαρ, <pb/> </l>
<l n="79">δειπνήσαντας ἴμεν πολλὴν ἐπ' ἀπείρονα γαῖαν. </l>
<l n="80">εἰ δ' ἐθέλεις τραφθῆναι ἀν' Ἑλλάδα καὶ μέσον Ἄργος, </l>
<l n="81">ὄφρα τοι αὐτὸς ἕπωμαι, ὑποζεύξω δέ τοι ἵππους, </l>
<l n="82">ἄστεα δ' ἀνθρώπων ἡγήσομαι· οὐδέ τις ἥμεας </l>
<l n="83">αὔτως ἀππέμψει, δώσει δέ τε ἕν γε φέρεσθαι, </l>
<l n="84">ἠέ τινα τριπόδων εὐχάλκων ἠὲ λεβήτων </l>
<l n="85">ἠὲ δύ' ἡμιόνους ἠὲ χρύσειον ἄλεισον." </l>
<l n="86" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="87">"Ἀτρεΐδη Μενέλαε διοτρεφές, ὄρχαμε λαῶν, </l>
<l n="88">βούλομαι ἤδη νεῖσθαι ἐφ' ἡμέτερ'· οὐ γὰρ ὄπισθεν </l>
<l n="89">οὖρον ἰὼν κατέλειπον ἐπὶ κτεάτεσσιν ἐμοῖσι· </l>
<l n="90">μὴ πατέρ' ἀντίθεον διζήμενος αὐτὸς ὄλωμαι, </l>
<l n="91">ἤ τί μοι ἐκ μεγάρων κειμήλιον ἐσθλὸν ὄληται." </l>
<l n="92" rend="indent(1)">αὐτὰρ ἐπεὶ τό γ' ἄκουσε βοὴν ἀγαθὸς Μενέλαος, </l>
<l n="93">αὐτίκ' ἄρ' ᾗ ἀλόχῳ ἠδὲ δμῳῇσι κέλευσε </l>
<l n="94">δεῖπνον ἐνὶ μεγάροις τετυκεῖν ἅλις ἔνδον ἐόντων. </l>
<l n="95">ἀγχίμολον δέ οἱ ἦλθε Βοηθοΐδης Ἐτεωνεύς, </l>
<l n="96">ἀνστὰς ἐξ εὐνῆς, ἐπεὶ οὐ πολὺ ναῖεν ἀπ' αὐτοῦ· </l>
<l n="97">τὸν πῦρ κῆαι ἄνωγε βοὴν ἀγαθὸς Μενέλαος </l>
<l n="98">ὀπτῆσαί τε κρεῶν· ὁ δ' ἄρ' οὐκ ἀπίθησεν ἀκούσας. </l>
<l n="99">αὐτὸς δ' ἐς θάλαμον κατεβήσετο κηώεντα, </l>
<l n="100">οὐκ οἶος, ἅμα τῷ γ' Ἑλένη κίε καὶ Μεγαπένθης. </l>
<l n="101">ἀλλ' ὅτε δή ῥ' ἵκαν', ὅθι οἱ κειμήλια κεῖτο, </l>
<l n="102">Ἀτρεΐδης μὲν ἔπειτα δέπας λάβεν ἀμφικύπελλον, </l>
<l n="103">υἱὸν δὲ κρητῆρα φέρειν Μεγαπένθε' ἄνωγεν </l>
<l n="104">ἀργύρεον· Ἑλένη δὲ παρίστατο φωριαμοῖσιν, <pb/> </l>
<l n="105">ἔνθ' ἔσαν οἱ πέπλοι παμποίκιλοι, οὓς κάμεν αὐτή. </l>
<l n="106">τῶν ἕν' ἀειραμένη Ἑλένη φέρε, δῖα γυναικῶν, </l>
<l n="107">ὃς κάλλιστος ἔην ποικίλμασιν ἠδὲ μέγιστος, </l>
<l n="108">ἀστὴρ δ' ὣς ἀπέλαμπεν· ἔκειτο δὲ νείατος ἄλλων. </l>
<l n="109">βὰν δ' ἰέναι προτέρω διὰ δώματος, εἷος ἵκοντο </l>
<l n="110">Τηλέμαχον· τὸν δὲ προσέφη ξανθὸς Μενέλαος· </l>
<l n="111" rend="indent(1)">"Τηλέμαχ', ἦ τοι νόστον, ὅπως φρεσὶ σῇσι μενοινᾷς, </l>
<l n="112">ὥς τοι Ζεὺς τελέσειεν, ἐρίγδουπος πόσις Ἥρης. </l>
<l n="113">δώρων δ', ὅσσ' ἐν ἐμῷ οἴκῳ κειμήλια κεῖται, </l>
<l n="114">δώσω ὃ κάλλιστον καὶ τιμηέστατόν ἐστι. </l>
<l n="115">δώσω τοι κρητῆρα τετυγμένον· ἀργύρεος δὲ </l>
<l n="116">ἔστιν ἅπας, χρυσῷ δ' ἐπὶ χείλεα κεκράανται, </l>
<l n="117">ἔργον δ' Ἡφαίστοιο· πόρεν δέ ἑ Φαίδιμος ἥρως, </l>
<l n="118">Σιδονίων βασιλεύς, ὅθ' ἑὸς δόμος ἀμφεκάλυψε </l>
<l n="119">κεῖσέ με νοστήσαντα· τεῒν δ' ἐθέλω τόδ' ὀπάσσαι." </l>
<l n="120" rend="indent(1)">ὣς εἰπὼν ἐν χερσὶ τίθει δέπας ἀμφικύπελλον </l>
<l n="121">ἥρως Ἀτρεΐδης· ὁ δ' ἄρα κρητῆρα φαεινὸν </l>
<l n="122">θῆκ' αὐτοῦ προπάροιθε φέρων κρατερὸς Μεγαπένθης, </l>
<l n="123">ἀργύρεον· Ἑλένη δὲ παρίστατο καλλιπάρῃος </l>
<l n="124">πέπλον ἔχουσ' ἐν χερσίν, ἔπος τ' ἔφατ' ἔκ τ' ὀνόμαζε· </l>
<l n="125" rend="indent(1)">"δῶρόν τοι καὶ ἐγώ, τέκνον φίλε, τοῦτο δίδωμι, </l>
<l n="126">μνῆμ' Ἑλένης χειρῶν, πολυηράτου ἐς γάμου ὥρην, </l>
<l n="127">σῇ ἀλόχῳ φορέειν· τεῖος δὲ φίλῃ παρὰ μητρὶ </l>
<l n="128">κεῖσθαι ἐνὶ μεγάρῳ. σὺ δέ μοι χαίρων ἀφίκοιο </l>
<l n="129">οἶκον ἐϋκτίμενον καὶ σὴν ἐς πατρίδα γαῖαν." </l>
<l n="130" rend="indent(1)">ὣς εἰποῦσ' ἐν χερσὶ τίθει, ὁ δ' ἐδέξατο χαίρων. </l>
<l n="131">καὶ τὰ μὲν ἐς πείρινθα τίθει Πεισίστρατος ἥρως <pb/> </l>
<l n="132">δεξάμενος, καὶ πάντα ἑῷ θηήσατο θυμῷ· </l>
<l n="133">τοὺς δ' ἦγε πρὸς δῶμα κάρη ξανθὸς Μενέλαος. </l>
<l n="134">ἑζέσθην δ' ἄρ' ἔπειτα κατὰ κλισμούς τε θρόνους τε. </l>
<l n="135">χέρνιβα δ' ἀμφίπολος προχόῳ ἐπέχευε φέρουσα </l>
<l n="136">καλῇ χρυσείῃ, ὑπὲρ ἀργυρέοιο λέβητος, </l>
<l n="137">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="138">σῖτον δ' αἰδοίη ταμίη παρέθηκε φέρουσα, </l>
<l n="139">[εἴδατα πόλλ' ἐπιθεῖσα, χαριζομένη παρεόντων·] </l>
<l n="140">πὰρ δὲ Βοηθοΐδης κρέα δαίετο καὶ νέμε μοίρας· </l>
<l n="141">οἰνοχόει δ' υἱὸς Μενελάου κυδαλίμοιο. </l>
<l n="142">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="143">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="144">δὴ τότε Τηλέμαχος καὶ Νέστορος ἀγλαὸς υἱὸς </l>
<l n="145">ἵππους τ' ἐζεύγνυντ' ἀνά θ' ἅρματα ποικίλ' ἔβαινον, </l>
<l n="146">ἐκ δ' ἔλασαν προθύροιο καὶ αἰθούσης ἐριδούπου. </l>
<l n="147">τοὺς δὲ μετ' Ἀτρεΐδης ἔκιε ξανθὸς Μενέλαος, </l>
<l n="148">οἶνον ἔχων ἐν χειρὶ μελίφρονα δεξιτερῆφι, </l>
<l n="149">ἐν δέπαϊ χρυσέῳ, ὄφρα λείψαντε κιοίτην. </l>
<l n="150">στῆ δ' ἵππων προπάροιθε, δεδισκόμενος δὲ προσηύδα· </l>
<l n="151" rend="indent(1)">"χαίρετον, ὦ κούρω, καὶ Νέστορι ποιμένι λαῶν </l>
<l n="152">εἰπεῖν· ἦ γὰρ ἐμοί γε πατὴρ ὣς ἤπιος ἦεν, </l>
<l n="153">εἷος ἐνὶ Τροίῃ πολεμίζομεν υἷες Ἀχαιῶν." </l>
<l n="154" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="155">"καὶ λίην κείνῳ γε, διοτρεφές, ὡς ἀγορεύεις, </l>
<l n="156">πάντα τάδ' ἐλθόντες καταλέξομεν. αἲ γὰρ ἐγὼν ὣς </l>
<l n="157">νοστήσας Ἰθάκηνδε κιχὼν Ὀδυσῆ' ἐνὶ οἴκῳ <pb/> </l>
<l n="158">εἴποιμ', ὡς παρὰ σεῖο τυχὼν φιλότητος ἁπάσης </l>
<l n="159">ἔρχομαι, αὐτὰρ ἄγω κειμήλια πολλὰ καὶ ἐσθλά." </l>
<l n="160" rend="indent(1)">ὣς ἄρα οἱ εἰπόντι ἐπέπτατο δεξιὸς ὄρνις, </l>
<l n="161">αἰετὸς ἀργὴν χῆνα φέρων ὀνύχεσσι πέλωρον, </l>
<l n="162">ἥμερον ἐξ αὐλῆς· οἱ δ' ἰύζοντες ἕποντο </l>
<l n="163">ἀνέρες ἠδὲ γυναῖκες· ὁ δέ σφισιν ἐγγύθεν ἐλθὼν </l>
<l n="164">δεξιὸς ἤϊξε πρόσθ' ἵππων. οἱ δὲ ἰδόντες </l>
<l n="165">γήθησαν, καὶ πᾶσιν ἐνὶ φρεσὶ θυμὸς ἰάνθη. </l>
<l n="166">τοῖσι δὲ Νεστορίδης Πεισίστρατος ἤρχετο μύθων· </l>
<l n="167" rend="indent(1)">"φράζεο δή, Μενέλαε διοτρεφές, ὄρχαμε λαῶν, </l>
<l n="168">ἢ νῶϊν τόδ' ἔφηνε θεὸς τέρας ἦε σοὶ αὐτῷ." </l>
<l n="169" rend="indent(1)">ὣς φάτο, μερμήριξε δ' ἀρηΐφιλος Μενέλαος, </l>
<l n="170">ὅππως οἱ κατὰ μοῖραν ὑποκρίναιτο νοήσας. </l>
<l n="171">τὸν δ' Ἑλένη τανύπεπλος ὑποφθαμένη φάτο μῦθον· </l>
<l n="172" rend="indent(1)">"κλῦτέ μευ· αὐτὰρ ἐγὼ μαντεύσομαι, ὡς ἐνὶ θυμῷ </l>
<l n="173">ἀθάνατοι βάλλουσι καὶ ὡς τελέεσθαι ὀΐω. </l>
<l n="174">ὡς ὅδε χῆν' ἥρπαξ' ἀτιταλλομένην ἐνὶ οἴκῳ </l>
<l n="175">ἐλθὼν ἐξ ὄρεος, ὅθι οἱ γενεή τε τόκος τε, </l>
<l n="176">ὣς Ὀδυσεὺς κακὰ πολλὰ παθὼν καὶ πόλλ' ἐπαληθεὶς </l>
<l n="177">οἴκαδε νοστήσει καὶ τείσεται· ἠὲ καὶ ἤδη </l>
<l n="178">οἴκοι, ἀτὰρ μνηστῆρσι κακὸν πάντεσσι φυτεύει." </l>
<l n="179" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="180">"οὕτω νῦν Ζεὺς θείη, ἐρίγδουπος πόσις Ἥρης· </l>
<l n="181">τῶ κέν τοι καὶ κεῖθι θεῷ ὣς εὐχετοῴμην." </l>
<l n="182" rend="indent(1)">ἦ, καὶ ἐφ' ἵπποιϊν μάστιν βάλε· τοὶ δὲ μάλ' ὦκα </l>
<l n="183">ἤϊξαν πεδίονδε διὰ πτόλιος μεμαῶτες. </l>
<l n="184">οἱ δὲ πανημέριοι σεῖον ζυγὸν ἀμφὶς ἔχοντες. </l>
<l n="185">δύσετό τ' ἠέλιος σκιόωντό τε πᾶσαι ἀγυιαί· </l>
<l n="186">ἐς φηρὰς δ' ἵκοντο Διοκλῆος ποτὶ δῶμα, <pb/> </l>
<l n="187">υἱέος Ὀρτιλόχοιο, τὸν Ἀλφειὸς τέκε παῖδα. </l>
<l n="188">ἔνθα δὲ νύκτ' ἄεσαν, ὁ δὲ τοῖς πὰρ ξείνια θῆκεν. </l>
<l n="189" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, </l>
<l n="190">ἵππους τ' ἐζεύγνυντ' ἀνά θ' ἅρματα ποικίλ' ἔβαινον, </l>
<l n="191">ἐκ δ' ἔλασαν προθύροιο καὶ αἰθούσης ἐριδούπου· </l>
<l n="192">μάστιξεν δ' ἐλάαν, τὼ δ' οὐκ ἀέκοντε πετέσθην. </l>
<l n="193">αἶψα δ' ἔπειθ' ἵκοντο Πύλου αἰπὺ πτολίεθρον· </l>
<l n="194">καὶ τότε Τηλέμαχος προσεφώνεε Νέστορος υἱόν· </l>
<l n="195" rend="indent(1)">"Νεστορίδη, πῶς κέν μοι ὑποσχόμενος τελέσειας </l>
<l n="196">μῦθον ἐμόν; ξεῖνοι δὲ διαμπερὲς εὐχόμεθ' εἶναι </l>
<l n="197">ἐκ πατέρων φιλότητος, ἀτὰρ καὶ ὁμήλικές εἰμεν· </l>
<l n="198">ἥδε δ' ὁδὸς καὶ μᾶλλον ὁμοφροσύνῃσιν ἐνήσει. </l>
<l n="199">μή με παρὲξ ἄγε νῆα, διοτρεφές, ἀλλὰ λίπ' αὐτοῦ, </l>
<l n="200">μή μ' ὁ γέρων ἀέκοντα κατάσχῃ ᾧ ἐνὶ οἴκῳ </l>
<l n="201">ἱέμενος φιλέειν· ἐμὲ δὲ χρεὼ θᾶσσον ἱκέσθαι." </l>
<l n="202" rend="indent(1)">ὣς φάτο, Νεστορίδης δ' ἄρ' ἑῷ συμφράσσατο θυμῷ, </l>
<l n="203">ὅππως οἱ κατὰ μοῖραν ὑποσχόμενος τελέσειεν. </l>
<l n="204">ὧδε δέ οἱ φρονέοντι δοάσσατο κέρδιον εἶναι· </l>
<l n="205">στρέψ' ἵππους ἐπὶ νῆα θοὴν καὶ θῖνα θαλάσσης, </l>
<l n="206">νηῒ δ' ἐνὶ πρυμνῇ ἐξαίνυτο κάλλιμα δῶρα, </l>
<l n="207">ἐσθῆτα χρυσόν τε, τά οἱ Μενέλαος ἔδωκε· </l>
<l n="208">καί μιν ἐποτρύνων ἔπεα πτερόεντα προσηύδα· </l>
<l n="209" rend="indent(1)">"σπουδῇ νῦν ἀνάβαινε κέλευέ τε πάντας ἑταίρους, </l>
<l n="210">πρὶν ἐμὲ οἴκαδ' ἱκέσθαι ἀπαγγεῖλαί τε γέροντι. </l>
<l n="211">εὖ γὰρ ἐγὼ τόδε οἶδα κατὰ φρένα καὶ κατὰ θυμόν· </l>
<l n="212">οἷος κείνου θυμὸς ὑπέρβιος, οὔ σε μεθήσει, </l>
<l n="213">ἀλλ' αὐτὸς καλέων δεῦρ' εἴσεται, οὐδέ ἕ φημι </l>
<l n="214">ἂψ ἰέναι κενεόν· μάλα γὰρ κεχολώσεται ἔμπης." </l>
<l n="215" rend="indent(1)">ὣς ἄρα φωνήσας ἔλασεν καλλίτριχας ἵππους <pb/> </l>
<l n="216">ἂψ Πυλίων εἰς ἄστυ, θοῶς δ' ἄρα δώμαθ' ἵκανε. </l>
<l n="217">Τηλέμαχος δ' ἑτάροισιν ἐποτρύνων ἐκέλευσεν· </l>
<l n="218" rend="indent(1)">"ἐγκοσμεῖτε τὰ τεύχε', ἑταῖροι, νηῒ μελαίνῃ, </l>
<l n="219">αὐτοί τ' ἀμβαίνωμεν, ἵνα πρήσσωμεν ὁδοῖο." </l>
<l n="220" rend="indent(1)">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο, </l>
<l n="221">αἶψα δ' ἄρ' εἴσβαινον καὶ ἐπὶ κληῖσι καθῖζον. </l>
<l n="222" rend="indent(1)">ἦ τοι ὁ μὲν τὰ πονεῖτο καὶ εὔχετο, θῦε δ' Ἀθήνῃ </l>
<l n="223">νηῒ πάρα πρυμνῇ· σχεδόθεν δέ οἱ ἤλυθεν ἀνὴρ </l>
<l n="224">τηλεδαπός, φεύγων ἐξ Ἄργεος ἄνδρα κατακτάς, </l>
<l n="225">μάντις· ἀτὰρ γενεήν γε Μελάμποδος ἔκγονος ἦεν, </l>
<l n="226">ὃς πρὶν μέν ποτ' ἔναιε Πύλῳ ἔνι, μητέρι μήλων, </l>
<l n="227">ἀφνειὸς Πυλίοισι μέγ' ἔξοχα δώματα ναίων· </l>
<l n="228">δὴ τότε γ' ἄλλων δῆμον ἀφίκετο, πατρίδα φεύγων </l>
<l n="229">Νηλέα τε μεγάθυμον, ἀγαυότατον ζωόντων, </l>
<l n="230">ὅς οἱ χρήματα πολλὰ τελεσφόρον εἰς ἐνιαυτὸν </l>
<l n="231">εἶχε βίῃ. ὁ δὲ τεῖος ἐνὶ μεγάροις Φυλάκοιο </l>
<l n="232">δεσμῷ ἐν ἀργαλέῳ δέδετο, κρατέρ' ἄλγεα πάσχων </l>
<l n="233">εἵνεκα Νηλῆος κούρης ἄτης τε βαρείης, </l>
<l n="234">τήν οἱ ἐπὶ φρεσὶ θῆκε θεὰ δασπλῆτις Ἐρινύς. </l>
<l n="235">ἀλλ' ὁ μὲν ἔκφυγε κῆρα καὶ ἤλασε βοῦς ἐριμύκους </l>
<l n="236">ἐς Πύλον ἐκ Φυλάκης καὶ ἐτείσατο ἔργον ἀεικὲς </l>
<l n="237">ἀντίθεον Νηλῆα, κασιγνήτῳ δὲ γυναῖκα </l>
<l n="238">ἠγάγετο πρὸς δώμαθ'· ὁ δ' ἄλλων ἵκετο δῆμον, </l>
<l n="239">Ἄργος ἐς ἱππόβοτον· τόθι γάρ νύ οἱ αἴσιμον ἦεν </l>
<l n="240">ναιέμεναι πολλοῖσιν ἀνάσσοντ' Ἀργείοισιν. </l>
<l n="241">ἔνθα δ' ἔγημε γυναῖκα καὶ ὑψερεφὲς θέτο δῶμα, </l>
<l n="242">γείνατο δ' Ἀντιφάτην καὶ Μάντιον, υἷε κραταιώ. </l>
<l n="243">Ἀντιφάτης μὲν τίκτεν Ὀϊκλῆα μεγάθυμον, </l>
<l n="244">αὐτὰρ Ὀϊκλείης λαοσσόον Ἀμφιάρηον, <pb/> </l>
<l n="245">ὃν περὶ κῆρι φίλει Ζεύς τ' αἰγίοχος καὶ Ἀπόλλων </l>
<l n="246">παντοίην φιλότητ'· οὐδ' ἵκετο γήραος οὐδόν, </l>
<l n="247">ἀλλ' ὄλετ' ἐν Θήβῃσι γυναίων εἵνεκα δώρων. </l>
<l n="248">τοῦ υἱεῖς ἐγένοντ' Ἀλκμάων Ἀμφίλοχός τε. </l>
<l n="249">Μάντιος αὖ τέκετο Πολυφείδεά τε Κλεῖτόν τε· </l>
<l n="250">ἀλλ' ἦ τοι Κλεῖτον χρυσόθρονος ἥρπασεν Ἠὼς </l>
<l n="251">κάλλεος εἵνεκα οἷο, ἵν' ἀθανάτοισι μετείη· </l>
<l n="252">αὐτὰρ ὑπέρθυμον Πολυφείδεα μάντιν Ἀπόλλων </l>
<l n="253">θῆκε βροτῶν ὄχ' ἄριστον, ἐπεὶ θάνεν Ἀμφιάρηος· </l>
<l n="254">ὅς ῥ' Ὑπερησίηνδ' ἀπενάσσατο πατρὶ χολωθείς, </l>
<l n="255">ἔνθ' ὅ γε ναιετάων μαντεύετο πᾶσι βροτοῖσι. </l>
<l n="256" rend="indent(1)">τοῦ μὲν ἄρ' υἱὸς ἐπῆλθε, Θεοκλύμενος δ' ὄνομ' ἦεν, </l>
<l n="257">ὃς τότε Τηλεμάχου πέλας ἵστατο· τὸν δ' ἐκίχανε </l>
<l n="258">σπένδοντ' εὐχόμενόν τε θοῇ παρὰ νηῒ μελαίνῃ, </l>
<l n="259">καί μιν φωνήσας ἔπεα πτερόεντα προσηύδα· </l>
<l n="260" rend="indent(1)">"ὦ φίλ', ἐπεί σε θύοντα κιχάνω τῷδ' ἐνὶ χώρῳ, </l>
<l n="261">λίσσομ' ὑπὲρ θυέων καὶ δαίμονος, αὐτὰρ ἔπειτα </l>
<l n="262">σῆς τ' αὐτοῦ κεφαλῆς καὶ ἑταίρων, οἵ τοι ἕπονται, </l>
<l n="263">εἰπέ μοι εἰρομένῳ νημερτέα μηδ' ἐπικεύσῃς· </l>
<l n="264">τίς πόθεν εἰς ἀνδρῶν; πόθι τοι πόλις ἠδὲ τοκῆες;" </l>
<l n="265" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="266">"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω. </l>
<l n="267">ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς, </l>
<l n="268">εἴ ποτ' ἔην· νῦν δ' ἤδη ἀπέφθιτο λυγρῷ ὀλέθρῳ. </l>
<l n="269">τοὔνεκα νῦν ἑτάρους τε λαβὼν καὶ νῆα μέλαιναν </l>
<l n="270">ἦλθον πευσόμενος πατρὸς δὴν οἰχομένοιο." </l>
<l n="271" rend="indent(1)">τὸν δ' αὖτε προσέειπε Θεοκλύμενος θεοειδής· </l>
<l n="272">"οὕτω τοι καὶ ἐγὼν ἐκ πατρίδος, ἄνδρα κατακτὰς </l>
<l n="273">ἔμφυλον· πολλοὶ δὲ κασίγνητοί τε ἔται τε <pb/> </l>
<l n="274">Ἄργος ἀν' ἱππόβοτον, μέγα δὲ κρατέουσιν Ἀχαιῶν· </l>
<l n="275">τῶν ὑπαλευάμενος θάνατον καὶ κῆρα μέλαιναν </l>
<l n="276">φεύγω, ἐπεί νύ μοι αἶσα κατ' ἀνθρώπους ἀλάλησθαι. </l>
<l n="277">ἀλλά με νηὸς ἔφεσσαι, ἐπεί σε φυγὼν ἱκέτευσα, </l>
<l n="278">μή με κατακτείνωσι· διωκέμεναι γὰρ ὀΐω." </l>
<l n="279" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="280">"οὐ μὲν δή σ' ἐθέλοντά γ' ἀπώσω νηὸς ἐΐσης, </l>
<l n="281">ἀλλ' ἕπευ· αὐτὰρ κεῖθι φιλήσεαι, οἷά κ' ἔχωμεν." </l>
<l n="282" rend="indent(1)">ὣς ἄρα φωνήσας οἱ ἐδέξατο χάλκεον ἔγχος· </l>
<l n="283">καὶ τό γ' ἐπ' ἰκριόφιν τάνυσεν νεὸς ἀμφιελίσσης, </l>
<l n="284">ἂν δὲ καὶ αὐτὸς νηὸς ἐβήσετο ποντοπόροιο. </l>
<l n="285">ἐν πρύμνῃ δ' ἄρ' ἔπειτα καθέζετο, πὰρ δὲ οἷ αὐτῷ </l>
<l n="286">εἷσε Θεοκλύμενον· τοὶ δὲ πρυμνήσι' ἔλυσαν. </l>
<l n="287">Τηλέμαχος δ' ἑτάροισιν ἐποτρύνων ἐκέλευσεν </l>
<l n="288">ὅπλων ἅπτεσθαι· τοὶ δ' ἐσσυμένως ἐπίθοντο. </l>
<l n="289">ἱστὸν δ' εἰλάτινον κοίλης ἔντοσθε μεσόδμης </l>
<l n="290">στῆσαν ἀείραντες, κατὰ δὲ προτόνοισιν ἔδησαν, </l>
<l n="291">ἕλκον δ' ἱστία λευκὰ ἐϋστρέπτοισι βοεῦσι. </l>
<l n="292">τοῖσιν δ' ἴκμενον οὖρον ἵει γλαυκῶπις Ἀθήνη, </l>
<l n="293">λάβρον ἐπαιγίζοντα δι' αἰθέρος, ὄφρα τάχιστα </l>
<l n="294">νηῦς ἀνύσειε θέουσα θαλάσσης ἁλμυρὸν ὕδωρ. </l>
<l n="295">[βὰν δὲ παρὰ Κρουνοὺς καὶ Χαλκίδα καλλιρέεθρον.] </l>
<l n="296" rend="indent(1)">δύσετό τ' ἠέλιος σκιόωντό τε πᾶσαι ἀγυιαί· </l>
<l n="297">ἡ δὲ Φεὰς ἐπέβαλλεν ἐπειγομένη Διὸς οὔρῳ, </l>
<l n="298">ἠδὲ παρ' Ἤλιδα δῖαν, ὅθι κρατέουσιν Ἐπειοί. <pb/> </l>
<l n="299">ἔνθεν δ' αὖ νήσοισιν ἐπιπροέηκε θοῇσιν, </l>
<l n="300">ὁρμαίνων, ἤ κεν θάνατον φύγοι ἦ κεν ἁλοίη. </l>
<l n="301" rend="indent(1)">τὼ δ' αὖτ' ἐν κλισίῃ Ὀδυσεὺς καὶ δῖος ὑφορβὸς </l>
<l n="302">δορπείτην· παρὰ δέ σφιν ἐδόρπεον ἀνέρες ἄλλοι. </l>
<l n="303">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="304">τοῖς δ' Ὀδυσεὺς μετέειπε, συβώτεω πειρητίζων, </l>
<l n="305">ἤ μιν ἔτ' ἐνδυκέως φιλέοι μεῖναί τε κελεύοι </l>
<l n="306">αὐτοῦ ἐνὶ σταθμῷ ἦ ὀτρύνειε πόλινδε· </l>
<l n="307" rend="indent(1)">"κέκλυθι νῦν, Εὔμαιε, καὶ ἄλλοι πάντες ἑταῖροι· </l>
<l n="308">ἠῶθεν προτὶ ἄστυ λιλαίομαι ἀπονέεσθαι </l>
<l n="309">πτωχεύσων, ἵνα μή σε κατατρύχω καὶ ἑταίρους. </l>
<l n="310">ἀλλά μοι εὖ θ' ὑπόθευ καὶ ἅμ' ἡγεμόν' ἐσθλὸν ὄπασσον, </l>
<l n="311">ὅς κέ με κεῖσ' ἀγάγῃ· κατὰ δὲ πτόλιν αὐτὸς ἀνάγκῃ </l>
<l n="312">πλάγξομαι, αἴ κέν τις κοτύλην καὶ πύρνον ὀρέξῃ. </l>
<l n="313">καί κ' ἐλθὼν πρὸς δώματ' Ὀδυσσῆος θείοιο </l>
<l n="314">ἀγγελίην εἴποιμι περίφρονι Πηνελοπείῃ, </l>
<l n="315">καί κε μνηστήρεσσιν ὑπερφιάλοισι μιγείην, </l>
<l n="316">εἴ μοι δεῖπνον δοῖεν ὀνείατα μυρί' ἔχοντες. </l>
<l n="317">αἶψά κεν εὖ δρώοιμι μετὰ σφίσιν, ὅττι θέλοιεν. </l>
<l n="318">ἐκ γάρ τοι ἐρέω, σὺ δὲ σύνθεο καί μευ ἄκουσον· </l>
<l n="319">Ἑρμείαο ἕκητι διακτόρου, ὅς ῥά τε πάντων </l>
<l n="320">ἀνθρώπων ἔργοισι χάριν καὶ κῦδος ὀπάζει, </l>
<l n="321">δρηστοσύνῃ οὐκ ἄν μοι ἐρίσσειε βροτὸς ἄλλος, </l>
<l n="322">πῦρ τ' εὖ νηῆσαι διά τε ξύλα δανὰ κεάσσαι, </l>
<l n="323">δαιτρεῦσαί τε καὶ ὀπτῆσαι καὶ οἰνοχοῆσαι, </l>
<l n="324">οἷά τε τοῖς ἀγαθοῖσι παραδρώωσι χέρηες." </l>
<l n="325" rend="indent(1)">τὸν δὲ μέγ' ὀχθήσας προσέφης, Εὔμαιε συβῶτα· <pb/> </l>
<l n="326">"ὤ μοι, ξεῖνε, τίη τοι ἐνὶ φρεσὶ τοῦτο νόημα </l>
<l n="327">ἔπλετο; ἦ σύ γε πάγχυ λιλαίεαι αὐτόθ' ὀλέσθαι, </l>
<l n="328">εἰ δὴ μνηστήρων ἐθέλεις καταδῦναι ὅμιλον, </l>
<l n="329">τῶν ὕβρις τε βίη τε σιδήρεον οὐρανὸν ἵκει. </l>
<l n="330">οὔ τοι τοιοίδ' εἰσὶν ὑποδρηστῆρες ἐκείνων, </l>
<l n="331">ἀλλὰ νέοι, χλαίνας εὖ εἱμένοι ἠδὲ χιτῶνας, </l>
<l n="332">αἰεὶ δὲ λιπαροὶ κεφαλὰς καὶ καλὰ πρόσωπα, </l>
<l n="333">οἵ σφιν ὑποδρώωσιν· ἐΰξεστοι δὲ τράπεζαι </l>
<l n="334">σίτου καὶ κρειῶν ἠδ' οἴνου βεβρίθασιν. </l>
<l n="335">ἀλλὰ μέν'· οὐ γάρ τίς τοι ἀνιᾶται παρεόντι, </l>
<l n="336">οὔτ' ἐγὼ οὔτε τις ἄλλος ἑταίρων, οἵ μοι ἔασιν. </l>
<l n="337">αὐτὰρ ἐπὴν ἔλθῃσιν Ὀδυσσῆος φίλος υἱός, </l>
<l n="338">κεῖνός σε χλαῖνάν τε χιτῶνά τε εἵματα ἕσσει, </l>
<l n="339">πέμψει δ' ὅππῃ σε κραδίη θυμός τε κελεύει." </l>
<l n="340" rend="indent(1)">τὸν δ' ἠμείβετ' ἔπειτα πολύτλας δῖος Ὀδυσσεύς· </l>
<l n="341">"αἴθ' οὕτως, Εὔμαιε, φίλος Διὶ πατρὶ γένοιο </l>
<l n="342">ὡς ἐμοί, ὅττι μ' ἔπαυσας ἄλης καὶ ὀϊζύος αἰνῆς. </l>
<l n="343">πλαγκτοσύνης δ' οὐκ ἔστι κακώτερον ἄλλο βροτοῖσιν· </l>
<l n="344">ἀλλ' ἕνεκ' οὐλομένης γαστρὸς κακὰ κήδε' ἔχουσιν </l>
<l n="345">[ἀνέρες, ὅν τιν' ἵκηται ἄλη καὶ πῆμα καὶ ἄλγος.] </l>
<l n="346">νῦν δ' ἐπεὶ ἰσχανάᾳς μεῖναί τέ με κεῖνον ἄνωγας, </l>
<l n="347">εἴπ' ἄγε μοι περὶ μητρὸς Ὀδυσσῆος θείοιο </l>
<l n="348">πατρός θ', ὃν κατέλειπεν ἰὼν ἐπὶ γήραος οὐδῷ, </l>
<l n="349">ἤ που ἔτι ζώουσιν ὑπ' αὐγὰς ἠελίοιο, </l>
<l n="350">ἦ ἤδη τεθνᾶσι καὶ εἰν Ἀΐδαο δόμοισι." </l>
<l n="351" rend="indent(1)">τὸν δ' αὖτε προσέειπε συβώτης, ὄρχαμος ἀνδρῶν· </l>
<l n="352">"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω. </l>
<l n="353">Λαέρτης μὲν ἔτι ζώει, Διὶ δ' εὔχεται αἰεὶ </l>
<l n="354">θυμὸν ἀπὸ μελέων φθίσθαι οἷσ' ἐν μεγάροισιν· <pb/> </l>
<l n="355">ἐκπάγλως γὰρ παιδὸς ὀδύρεται οἰχομένοιο </l>
<l n="356">κουριδίης τ' ἀλόχοιο δαΐφρονος, ἥ ἑ μάλιστα </l>
<l n="357">ἤκαχ' ἀποφθιμένη καὶ ἐν ὠμῷ γήραϊ θῆκεν. </l>
<l n="358">ἡ δ' ἄχεϊ οὗ παιδὸς ἀπέφθιτο κυδαλίμοιο, </l>
<l n="359">λευγαλέῳ θανάτῳ, ὡς μὴ θάνοι ὅς τις ἐμοί γε </l>
<l n="360">ἐνθάδε ναιετάων φίλος εἴη καὶ φίλα ἕρδοι. </l>
<l n="361">ὄφρα μὲν οὖν δὴ κείνη ἔην, ἀχέουσά περ ἔμπης, </l>
<l n="362">τόφρα τί μοι φίλον ἔσκε μεταλλῆσαι καὶ ἐρέσθαι, </l>
<l n="363">οὕνεκά μ' αὐτὴ θρέψεν ἅμα Κτιμένῃ τανυπέπλῳ, </l>
<l n="364">θυγατέρ' ἰφθίμῃ, τὴν ὁπλοτάτην τέκε παίδων· </l>
<l n="365">τῇ ὁμοῦ ἐτρεφόμην, ὀλίγον δέ τί μ' ἧσσον ἐτίμα. </l>
<l n="366">αὐτὰρ ἐπεί ῥ' ἥβην πολυήρατον ἱκόμεθ' ἄμφω, </l>
<l n="367">τὴν μὲν ἔπειτα Σάμηνδ' ἔδοσαν καὶ μυρί' ἕλοντο, </l>
<l n="368">αὐτὰρ ἐμὲ χλαῖνάν τε χιτῶνά τε εἵματ' ἐκείνη </l>
<l n="369">καλὰ μάλ' ἀμφιέσασα ποσίν θ' ὑποδήματα δοῦσα </l>
<l n="370">ἀγρόνδε προΐαλλε· φίλει δέ με κηρόθι μᾶλλον. </l>
<l n="371">νῦν δ' ἤδη τούτων ἐπιδεύομαι· ἀλλά μοι αὐτῷ </l>
<l n="372">ἔργον ἀέξουσιν μάκαρες θεοί, ᾧ ἐπιμίμνω· </l>
<l n="373">τῶν ἔφαγόν τ' ἔπιόν τε καὶ αἰδοίοισιν ἔδωκα. </l>
<l n="374">ἐκ δ' ἄρα δεσποίνης οὐ μείλιχόν ἐστιν ἀκοῦσαι </l>
<l n="375">οὔτ' ἔπος οὔτε τι ἔργον, ἐπεὶ κακὸν ἔμπεσεν οἴκῳ, </l>
<l n="376">ἄνδρες ὑπερφίαλοι· μέγα δὲ δμῶες χατέουσιν </l>
<l n="377">ἀντία δεσποίνης φάσθαι καὶ ἕκαστα πυθέσθαι </l>
<l n="378">καὶ φαγέμεν πιέμεν τε, ἔπειτα δὲ καί τι φέρεσθαι </l>
<l n="379">ἀγρόνδ', οἷά τε θυμὸν ἀεὶ δμώεσσιν ἰαίνει." </l>
<l n="380" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="381">"ὢ πόποι, ὡς ἄρα τυτθὸς ἐών, Εὔμαιε συβῶτα, </l>
<l n="382">πολλὸν ἀπεπλάγχθης σῆς πατρίδος ἠδὲ τοκήων. </l>
<l n="383">ἀλλ' ἄγε μοι τόδε εἰπὲ καὶ ἀτρεκέως κατάλεξον, <pb/> </l>
<l n="384">ἠὲ διεπράθετο πτόλις ἀνδρῶν εὐρυάγυια, </l>
<l n="385">ᾗ ἔνι ναιετάασκε πατὴρ καὶ πότνια μήτηρ, </l>
<l n="386">ἦ σέ γε μουνωθέντα παρ' οἴεσιν ἢ παρὰ βουσὶν </l>
<l n="387">ἄνδρες δυσμενέες νηυσὶν λάβον ἠδ' ἐπέρασσαν </l>
<l n="388">τοῦδ' ἀνδρὸς πρὸς δώμαθ', ὁ δ' ἄξιον ὦνον ἔδωκε." </l>
<l n="389" rend="indent(1)">τὸν δ' αὖτε προσέειπε συβώτης, ὄρχαμος ἀνδρῶν· </l>
<l n="390">"ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς, </l>
<l n="391">σιγῇ νῦν ξυνίει καὶ τέρπεο πῖνέ τε οἶνον, </l>
<l n="392">ἥμενος. αἵδε δὲ νύκτες ἀθέσφατοι· ἔστι μὲν εὕδειν, </l>
<l n="393">ἔστι δὲ τερπομένοισιν ἀκουέμεν· οὐδέ τί σε χρή, </l>
<l n="394">πρὶν ὥρη, καταλέχθαι· ἀνίη καὶ πολὺς ὕπνος. </l>
<l n="395">τῶν δ' ἄλλων ὅτινα κραδίη καὶ θυμὸς ἀνώγει, </l>
<l n="396">εὑδέτω ἐξελθών· ἅμα δ' ἠόϊ φαινομένηφι </l>
<l n="397">δειπνήσας ἅμ' ὕεσσιν ἀνακτορίῃσιν ἑπέσθω. </l>
<l n="398">νῶϊ δ' ἐνὶ κλισίῃ πίνοντέ τε δαινυμένω τε </l>
<l n="399">κήδεσιν ἀλλήλων τερπώμεθα λευγαλέοισι </l>
<l n="400">μνωομένω· μετὰ γάρ τε καὶ ἄλγεσι τέρπεται ἀνήρ, </l>
<l n="401">ὅς τις δὴ μάλα πολλὰ πάθῃ καὶ πόλλ' ἐπαληθῇ. </l>
<l n="402">τοῦτο δέ τοι ἐρέω, ὅ μ' ἀνείρεαι ἠδὲ μεταλλᾷς. </l>
<l n="403" rend="indent(1)">νῆσός τις Συρίη κικλήσκεται, εἴ που ἀκούεις, </l>
<l n="404">Ὀρτυγίης καθύπερθεν, ὅθι τροπαὶ ἠελίοιο, </l>
<l n="405">οὔ τι περιπληθὴς λίην τόσον, ἀλλ' ἀγαθὴ μέν, </l>
<l n="406">εὔβοος εὔμηλος, οἰνοπληθὴς πολύπυρος. </l>
<l n="407">πείνη δ' οὔ ποτε δῆμον ἐσέρχεται, οὐδέ τις ἄλλη </l>
<l n="408">νοῦσος ἐπὶ στυγερὴ πέλεται δειλοῖσι βροτοῖσιν· </l>
<l n="409">ἀλλ' ὅτε γηράσκωσι πόλιν κάτα φῦλ' ἀνθρώπων, </l>
<l n="410">ἐλθὼν ἀργυρότοξος Ἀπόλλων Ἀρτέμιδι ξύν, <pb/> </l>
<l n="411">οἷσ' ἀγανοῖσι βέλεσσιν ἐποιχόμενος κατέπεφνεν. </l>
<l n="412">ἔνθα δύω πόλιες, δίχα δέ σφισι πάντα δέδασται· </l>
<l n="413">τῇσιν δ' ἀμφοτέρῃσι πατὴρ ἐμὸς ἐμβασίλευε, </l>
<l n="414">Κτήσιος Ὀρμενίδης, ἐπιείκελος ἀθανάτοισιν. </l>
<l n="415" rend="indent(1)">ἔνθα δὲ Φοίνικες ναυσικλυτοὶ ἤλυθον ἄνδρες, </l>
<l n="416">τρῶκται, μυρί' ἄγοντες ἀθύρματα νηῒ μελαίνῃ. </l>
<l n="417">ἔσκε δὲ πατρὸς ἐμοῖο γυνὴ Φοίνισσ' ἐνὶ οἴκῳ, </l>
<l n="418">καλή τε μεγάλη τε καὶ ἀγλαὰ ἔργα ἰδυῖα· </l>
<l n="419">τὴν δ' ἄρα Φοίνικες πολυπαίπαλοι ἠπερόπευον. </l>
<l n="420">πλυνούσῃ τις πρῶτα μίγη κοίλῃ παρὰ νηῒ </l>
<l n="421">εὐνῇ καὶ φιλότητι, τά τε φρένας ἠπεροπεύει </l>
<l n="422">θηλυτέρῃσι γυναιξί, καὶ ἥ κ' εὐεργὸς ἔῃσιν. </l>
<l n="423">εἰρώτα δὴ ἔπειτα, τίς εἴη καὶ πόθεν ἔλθοι· </l>
<l n="424">ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ· </l>
<l n="425" rend="indent(1)">‘ἐκ μὲν Σιδῶνος πολυχάλκου εὔχομαι εἶναι, </l>
<l n="426">κούρη δ' εἴμ' Ἀρύβαντος ἐγὼ ῥυδὸν ἀφνειοῖο· </l>
<l n="427">ἀλλά μ' ἀνήρπαξαν Τάφιοι ληΐστορες ἄνδρες </l>
<l n="428">ἀγρόθεν ἐρχομένην, πέρασαν δέ με δεῦρ' ἀγαγόντες </l>
<l n="429">τοῦδ' ἀνδρὸς πρὸς δώμαθ'· ὁ δ' ἄξιον ὦνον ἔδωκε.’ </l>
<l n="430" rend="indent(1)">τὴν δ' αὖτε προσέειπεν ἀνήρ, ὃς μίσγετο λάθρῃ· </l>
<l n="431">’ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο, </l>
<l n="432">ὄφρα ἴδῃ πατρὸς καὶ μητέρος ὑψερεφὲς δῶ </l>
<l n="433">αὐτούς τ'; ἦ γὰρ ἔτ' εἰσὶ καὶ ἀφνειοὶ καλέονται.’ </l>
<l n="434" rend="indent(1)">τὸν δ' αὖτε προσέειπε γυνὴ καὶ ἀμείβετο μύθῳ· </l>
<l n="435">’εἴη κεν καὶ τοῦτ', εἴ μοι ἐθέλοιτέ γε, ναῦται, </l>
<l n="436">ὅρκῳ πιστωθῆναι ἀπήμονά μ' οἴκαδ' ἀπάξειν.’ </l>
<l n="437" rend="indent(1)">ὣς ἔφαθ', οἱ δ' ἄρα πάντες ἐπώμνυον, ὡς ἐκέλευεν. </l>
<l n="438">αὐτὰρ ἐπεί ῥ' ὄμοσάν τε τελεύτησάν τε τὸν ὅρκον, <pb/> </l>
<l n="439">τοῖς δ' αὖτις μετέειπε γυνὴ καὶ ἀμείβετο μύθῳ· </l>
<l n="440" rend="indent(1)">‘σιγῇ νῦν· μή τίς με προσαυδάτω ἐπέεσσιν </l>
<l n="441">ὑμετέρων ἑτάρων ξυμβλήμενος ἢ ἐν ἀγυιῇ </l>
<l n="442">ἤ που ἐπὶ κρήνῃ· μή τις ποτὶ δῶμα γέροντι </l>
<l n="443">ἐλθὼν ἐξείπῃ, ὁ δ' ὀϊσάμενος καταδήσῃ </l>
<l n="444">δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον. </l>
<l n="445">ἀλλ' ἔχετ' ἐν φρεσὶ μῦθον, ἐπείγετε δ' ὦνον ὁδαίων. </l>
<l n="446">ἀλλ' ὅτε κεν δὴ νηῦς πλείη βιότοιο γένηται, </l>
<l n="447">ἀγγελίη μοι ἔπειτα θοῶς πρὸς δώμαθ' ἱκέσθω· </l>
<l n="448">οἴσω γὰρ καὶ χρυσόν, ὅτις χ' ὑποχείριος ἔλθῃ. </l>
<l n="449">καὶ δέ κεν ἄλλ' ἐπίβαθρον ἐγὼν ἐθέλουσά γε δοίην· </l>
<l n="450">παῖδα γὰρ ἀνδρὸς ἐῆος ἐνὶ μεγάροισ' ἀτιτάλλω, </l>
<l n="451">κερδαλέον δὴ τοῖον, ἅμα τροχόωντα θύραζε· </l>
<l n="452">τόν κεν ἄγοιμ' ἐπὶ νηός, ὁ δ' ὕμιν μυρίον ὦνον </l>
<l n="453">ἄλφοι, ὅπῃ περάσητε κατ' ἀλλοθρόους ἀνθρώπους.’ </l>
<l n="454" rend="indent(1)">ἡ μὲν ἄρ' ὣς εἰποῦσ' ἀπέβη πρὸς δώματα καλά· </l>
<l n="455">οἱ δ' ἐνιαυτὸν ἅπαντα παρ' ἡμῖν αὖθι μένοντες </l>
<l n="456">ἐν νηῒ γλαφυρῇ βίοτον πολὺν ἐμπολόωντο. </l>
<l n="457">ἀλλ' ὅτε δὴ κοίλη νηῦς ἤχθετο τοῖσι νέεσθαι, </l>
<l n="458">καὶ τότ' ἄρ' ἄγγελον ἧκαν, ὃς ἀγγείλειε γυναικί. </l>
<l n="459">ἤλυθ' ἀνὴρ πολύϊδρις ἐμοῦ πρὸς δώματα πατρὸς </l>
<l n="460">χρύσεον ὅρμον ἔχων, μετὰ δ' ἠλέκτροισιν ἔερτο. </l>
<l n="461">τὸν μὲν ἄρ' ἐν μεγάρῳ δμῳαὶ καὶ πότνια μήτηρ </l>
<l n="462">χερσίν τ' ἀμφαφόωντο καὶ ὀφθαλμοῖσιν ὁρῶντο, </l>
<l n="463">ὦνον ὑπισχόμεναι· ὁ δὲ τῇ κατένευσε σιωπῇ. </l>
<l n="464">ἦ τοι ὁ καννεύσας κοίλην ἐπὶ νῆα βεβήκει, </l>
<l n="465">ἡ δ' ἐμὲ χειρὸς ἑλοῦσα δόμων ἐξῆγε θύραζε. <pb/> </l>
<l n="466">εὗρε δ' ἐνὶ προδόμῳ ἠμὲν δέπα ἠδὲ τραπέζας </l>
<l n="467">ἀνδρῶν δαιτυμόνων, οἵ μευ πατέρ' ἀμφεπένοντο. </l>
<l n="468">οἱ μὲν ἄρ' ἐς θῶκον πρόμολον δήμοιό τε φῆμιν, </l>
<l n="469">ἡ δ' αἶψα τρί' ἄλεισα κατακρύψασ' ὑπὸ κόλπῳ </l>
<l n="470">ἔκφερεν· αὐτὰρ ἐγὼν ἑπόμην ἀεσιφροσύνῃσι. </l>
<l n="471" rend="indent(1)">δύσετό τ' ἠέλιος σκιόωντό τε πᾶσαι ἀγυιαί· </l>
<l n="472">ἡμεῖς δ' ἐς λιμένα κλυτὸν ἤλθομεν ὦκα κιόντες, </l>
<l n="473">ἔνθ' ἄρα Φοινίκων ἀνδρῶν ἦν ὠκύαλος νηῦς. </l>
<l n="474">οἱ μὲν ἔπειτ' ἀναβάντες ἐπέπλεον ὑγρὰ κέλευθα, </l>
<l n="475">νὼ ἀναβησάμενοι· ἐπὶ δὲ Ζεὺς οὖρον ἴαλλεν. </l>
<l n="476" rend="indent(1)">ἑξῆμαρ μὲν ὁμῶς πλέομεν νύκτας τε καὶ ἦμαρ· </l>
<l n="477">ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων, </l>
<l n="478">τὴν μὲν ἔπειτα γυναῖκα βάλ' Ἄρτεμις ἰοχέαιρα, </l>
<l n="479">ἄντλῳ δ' ἐνδούπησε πεσοῦσ' ὡς εἰναλίη κήξ. </l>
<l n="480">καὶ τὴν μὲν φώκῃσι καὶ ἰχθύσι κύρμα γενέσθαι </l>
<l n="481">ἔκβαλον· αὐτὰρ ἐγὼ λιπόμην ἀκαχήμενος ἦτορ. </l>
<l n="482">τοὺς δ' Ἰθάκῃ ἐπέλασσε φέρων ἄνεμός τε καὶ ὕδωρ, </l>
<l n="483">ἔνθα με Λαέρτης πρίατο κτεάτεσσιν ἑοῖσιν. </l>
<l n="484">οὕτω τήνδε τε γαῖαν ἐγὼν ἴδον ὀφθαλμοῖσι." </l>
<l n="485" rend="indent(1)">τὸν δ' αὖ διογενὴς Ὀδυσεὺς ἠμείβετο μύθῳ· </l>
<l n="486">"Εὔμαι', ἦ μάλα δή μοι ἐνὶ φρεσὶ θυμὸν ὄρινας </l>
<l n="487">ταῦτα ἕκαστα λέγων, ὅσα δὴ πάθες ἄλγεα θυμῷ. </l>
<l n="488">ἀλλ' ἦ τοι σοὶ μὲν παρὰ καὶ κακῷ ἐσθλὸν ἔθηκε </l>
<l n="489">Ζεύς, ἐπεὶ ἀνδρὸς δώματ' ἀφίκεο πολλὰ μογήσας </l>
<l n="490">ἠπίου, ὃς δή τοι παρέχει βρῶσίν τε πόσιν τε </l>
<l n="491">ἐνδυκέως, ζώεις δ' ἀγαθὸν βίον· αὐτὰρ ἐγώ γε </l>
<l n="492">πολλὰ βροτῶν ἐπὶ ἄστε' ἀλώμενος ἐνθάδ' ἱκάνω." </l>
<l n="493" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, <pb/> </l>
<l n="494">καδδραθέτην δ' οὐ πολλὸν ἐπὶ χρόνον, ἀλλὰ μίνυνθα· </l>
<l n="495">αἶψα γὰρ Ἠὼς ἦλθεν ἐΰθρονος. οἱ δ' ἐπὶ χέρσου </l>
<l n="496">Τηλεμάχου ἕταροι λύον ἱστία, κὰδ δ' ἕλον ἱστὸν </l>
<l n="497">καρπαλίμως, τὴν δ' εἰς ὅρμον προέρεσσαν ἐρετμοῖς. </l>
<l n="498">ἐκ δ' εὐνὰς ἔβαλον, κατὰ δὲ πρυμνήσι' ἔδησαν· </l>
<l n="499">ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης </l>
<l n="500">δεῖπνόν τ' ἐντύνοντο κερῶντό τε αἴθοπα οἶνον. </l>
<l n="501">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="502">τοῖσι δὲ Τηλέμαχος πεπνυμένος ἤρχετο μύθων· </l>
<l n="503" rend="indent(1)">"ὑμεῖς μὲν νῦν ἄστυδ' ἐλαύνετε νῆα μέλαιναν, </l>
<l n="504">αὐτὰρ ἐγὼν ἀγροὺς ἐπιείσομαι ἠδὲ βοτῆρας· </l>
<l n="505">ἑσπέριος δ' εἰς ἄστυ ἰδὼν ἐμὰ ἔργα κάτειμι. </l>
<l n="506">ἠῶθεν δέ κεν ὔμμιν ὁδοιπόριον παραθείμην, </l>
<l n="507">δαῖτ' ἀγαθὴν κρειῶν τε καὶ οἴνου ἡδυπότοιο." </l>
<l n="508" rend="indent(1)">τὸν δ' αὖτε προσέειπε Θεοκλύμενος θεοειδής· </l>
<l n="509">"πῇ γὰρ ἐγώ, φίλε τέκνον, ἴω; τεῦ δώμαθ' ἵκωμαι </l>
<l n="510">ἀνδρῶν, οἳ κραναὴν Ἰθάκην κάτα κοιρανέουσιν; </l>
<l n="511">ἦ ἰθὺς σῆς μητρὸς ἴω καὶ σοῖο δόμοιο;" </l>
<l n="512" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="513">"ἄλλως μέν σ' ἂν ἐγώ γε καὶ ἡμέτερόνδε κελοίμην </l>
<l n="514">ἔρχεσθ'· οὐ γάρ τι ξενίων ποθή· ἀλλὰ σοὶ αὐτῷ </l>
<l n="515">χεῖρον, ἐπεί τοι ἐγὼ μὲν ἀπέσσομαι, οὐδέ σε μήτηρ </l>
<l n="516">ὄψεται· οὐ μὲν γάρ τι θαμὰ μνηστῆρσ' ἐνὶ οἴκῳ </l>
<l n="517">φαίνεται, ἀλλ' ἀπὸ τῶν ὑπερωΐῳ ἱστὸν ὑφαίνει. </l>
<l n="518">ἀλλά τοι ἄλλον φῶτα πιφαύσκομαι, ὅν κεν ἵκοιο, </l>
<l n="519">Εὐρύμαχον, Πολύβοιο δαΐφρονος ἀγλαὸν υἱόν, </l>
<l n="520">τὸν νῦν ἶσα θεῷ Ἰθακήσιοι εἰσορόωσι· </l>
<l n="521">καὶ γὰρ πολλὸν ἄριστος ἀνὴρ μέμονέν τε μάλιστα <pb/> </l>
<l n="522">μητέρ' ἐμὴν γαμέειν καὶ Ὀδυσσῆος γέρας ἕξειν. </l>
<l n="523">ἀλλὰ τά γε Ζεὺς οἶδεν Ὀλύμπιος, αἰθέρι ναίων, </l>
<l n="524">εἴ κέ σφιν πρὸ γάμοιο τελευτήσει κακὸν ἦμαρ." </l>
<l n="525" rend="indent(1)">ὣς ἄρα οἱ εἰπόντι ἐπέπτατο δεξιὸς ὄρνις, </l>
<l n="526">κίρκος, Ἀπόλλωνος ταχὺς ἄγγελος· ἐν δὲ πόδεσσι </l>
<l n="527">τίλλε πέλειαν ἔχων, κατὰ δὲ πτερὰ χεῦεν ἔραζε </l>
<l n="528">μεσσηγὺς νηός τε καὶ αὐτοῦ Τηλεμάχοιο. </l>
<l n="529">τὸν δὲ Θεοκλύμενος ἑτάρων ἀπονόσφι καλέσσας </l>
<l n="530">ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε· </l>
<l n="531" rend="indent(1)">"Τηλέμαχ', οὔ τοι ἄνευ θεοῦ ἤλυθε δεξιὸς ὄρνις· </l>
<l n="532">ἔγνων γάρ μιν ἐσάντα ἰδὼν οἰωνὸν ἐόντα. </l>
<l n="533">ὑμετέρου δ' οὐκ ἔστι γένευς βασιλεύτερον ἄλλο </l>
<l n="534">ἐν δήμῳ Ἰθάκης, ἀλλ' ὑμεῖς καρτεροὶ αἰεί." </l>
<l n="535" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="536">"αἲ γὰρ τοῦτο, ξεῖνε, ἔπος τετελεσμένον εἴη· </l>
<l n="537">τῶ κε τάχα γνοίης φιλότητά τε πολλά τε δῶρα </l>
<l n="538">ἐξ ἐμεῦ, ὡς ἄν τίς σε συναντόμενος μακαρίζοι." </l>
<l n="539" rend="indent(1)">ἦ, καὶ Πείραιον προσεφώνεε, πιστὸν ἑταῖρον· </l>
<l n="540">"Πείραιε Κλυτίδη, σὺ δέ μοι τά περ ἄλλα μάλιστα </l>
<l n="541">πείθῃ ἐμῶν ἑτάρων, οἵ μοι Πύλον εἰς ἅμ' ἕποντο· </l>
<l n="542">καὶ νῦν μοι τὸν ξεῖνον ἄγων ἐν δώμασι σοῖσιν </l>
<l n="543">ἐνδυκέως φιλέειν καὶ τιέμεν, εἰς ὅ κεν ἔλθω." </l>
<l n="544" rend="indent(1)">τὸν δ' αὖ Πείραιος δουρικλυτὸς ἀντίον ηὔδα· </l>
<l n="545">"Τηλέμαχ', εἰ γάρ κεν σὺ πολὺν χρόνον ἐνθάδε μίμνοις, </l>
<l n="546">τόνδε τ' ἐγὼ κομιῶ, ξενίων δέ οἱ οὐ ποθὴ ἔσται." </l>
<l n="547" rend="indent(1)">ὣς εἰπὼν ἐπὶ νηὸς ἔβη, ἐκέλευσε δ' ἑταίρους </l>
<l n="548">αὐτούς τ' ἀμβαίνειν ἀνά τε πρυμνήσια λῦσαι. <pb/> </l>
<l n="549">οἱ δ' αἶψ' εἴσβαινον καὶ ἐπὶ κληῖσι καθῖζον. </l>
<l n="550" rend="indent(1)">Τηλέμαχος δ' ὑπὸ ποσσὶν ἐδήσατο καλὰ πέδιλα, </l>
<l n="551">εἵλετο δ' ἄλκιμον ἔγχος, ἀκαχμένον ὀξέϊ χαλκῷ, </l>
<l n="552">νηὸς ἀπ' ἰκριόφιν· τοὶ δὲ πρυμνήσι' ἔλυσαν. </l>
<l n="553">οἱ μὲν ἀνώσαντες πλέον ἐς πόλιν, ὡς ἐκέλευσε </l>
<l n="554">Τηλέμαχος, φίλος υἱὸς Ὀδυσσῆος θείοιο· </l>
<l n="555">τὸν δ' ὦκα προβιβῶντα πόδες φέρον, ὄφρ' ἵκετ' αὐλήν, </l>
<l n="556">ἔνθα οἱ ἦσαν ὕες μάλα μυρίαι, ᾗσι συβώτης </l>
<l n="557">ἐσθλὸς ἐὼν ἐνίαυεν, ἀνάκτεσιν ἤπια εἰδώς. <pb/> </l>
</div>
<div type="Book" n="16">
<l n="t"><label type="head">ΟΔΥΣΣΕΙΑΣ Π</label> </l>
<l n="1">Τὼ δ' αὖτ' ἐν κλισίῃ Ὀδυσεὺς καὶ δῖος ὑφορβὸς </l>
<l n="2">ἐντύνοντ' ἄριστον ἅμ' ἠόϊ, κηαμένω πῦρ, </l>
<l n="3">ἔκπεμψάν τε νομῆας ἅμ' ἀγρομένοισι σύεσσι. </l>
<l n="4">Τηλέμαχον δὲ περίσσαινον κύνες ὑλακόμωροι, </l>
<l n="5">οὐδ' ὕλαον προσιόντα· νόησε δὲ δῖος Ὀδυσσεὺς </l>
<l n="6">σαίνοντάς τε κύνας, περί τε κτύπος ἦλθε ποδοῖϊν. </l>
<l n="7">αἶψα δ' ἄρ' Εὔμαιον ἔπεα πτερόεντα προσηύδα· </l>
<l n="8" rend="indent(1)">"Εὔμαι', ἦ μάλα τίς τοι ἐλεύσεται ἐνθάδ' ἑταῖρος </l>
<l n="9">ἢ καὶ γνώριμος ἄλλος, ἐπεὶ κύνες οὐχ ὑλάουσιν, </l>
<l n="10">ἀλλὰ περισσαίνουσι· ποδῶν δ' ὑπὸ δοῦπον ἀκούω." </l>
<l n="11" rend="indent(1)">οὔ πω πᾶν εἴρητο ἔπος, ὅτε οἱ φίλος υἱὸς </l>
<l n="12">ἔστη ἐνὶ προθύροισι. ταφὼν δ' ἀνόρουσε συβώτης, </l>
<l n="13">ἐκ δ' ἄρα οἱ χειρῶν πέσον ἄγγεα, τοῖσ' ἐπονεῖτο </l>
<l n="14">κιρνὰς αἴθοπα οἶνον. ὁ δ' ἀντίος ἦλθεν ἄνακτος, </l>
<l n="15">κύσσε δέ μιν κεφαλήν τε καὶ ἄμφω φάεα καλὰ </l>
<l n="16">χεῖράς τ' ἀμφοτέρας· θαλερὸν δέ οἱ ἔκπεσε δάκρυ. </l>
<l n="17">ὡς δὲ πατὴρ ὃν παῖδα φίλα φρονέων ἀγαπάζῃ </l>
<l n="18">ἐλθόντ' ἐξ ἀπίης γαίης δεκάτῳ ἐνιαυτῷ, </l>
<l n="19">μοῦνον τηλύγετον, τῷ ἐπ' ἄλγεα πολλὰ μογήσῃ, </l>
<l n="20">ὣς τότε Τηλέμαχον θεοειδέα δῖος ὑφορβὸς </l>
<l n="21">πάντα κύσεν περιφύς, ὡς ἐκ θανάτοιο φυγόντα· </l>
<l n="22">καί ῥ' ὀλοφυρόμενος ἔπεα πτερόεντα προσηύδα· <pb/> </l>
<l n="23" rend="indent(1)">"ἦλθες, Τηλέμαχε, γλυκερὸν φάος· οὔ σ' ἔτ' ἐγώ γε </l>
<l n="24">ὄψεσθαι ἐφάμην, ἐπεὶ ᾤχεο νηῒ Πύλονδε. </l>
<l n="25">ἀλλ' ἄγε νῦν εἴσελθε, φίλον τέκος, ὄφρα σε θυμῷ </l>
<l n="26">τέρψομαι εἰσορόων νέον ἄλλοθεν ἔνδον ἐόντα. </l>
<l n="27">οὐ μὲν γάρ τι θάμ' ἀγρὸν ἐπέρχεαι οὐδὲ νομῆας, </l>
<l n="28">ἀλλ' ἐπιδημεύεις· ὣς γάρ νύ τοι εὔαδε θυμῷ, </l>
<l n="29">ἀνδρῶν μνηστήρων ἐσορᾶν ἀΐδηλον ὅμιλον." </l>
<l n="30" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="31">"ἔσσεται οὕτως, ἄττα· σέθεν δ' ἕνεκ' ἐνθάδ' ἱκάνω, </l>
<l n="32">ὄφρα σέ τ' ὀφθαλμοῖσιν ἴδω καὶ μῦθον ἀκούσω, </l>
<l n="33">ἤ μοι ἔτ' ἐν μεγάροις μήτηρ μένει, ἦέ τις ἤδη </l>
<l n="34">ἀνδρῶν ἄλλος ἔγημεν, Ὀδυσσῆος δέ που εὐνὴ </l>
<l n="35">χήτει ἐνευναίων κάκ' ἀράχνια κεῖται ἔχουσα." </l>
<l n="36" rend="indent(1)">τὸν δ' αὖτε προσέειπε συβώτης, ὄρχαμος ἀνδρῶν· </l>
<l n="37">"καὶ λίην κείνη γε μένει τετληότι θυμῷ </l>
<l n="38">σοῖσιν ἐνὶ μεγάροισιν· ὀϊζυραὶ δέ οἱ αἰεὶ </l>
<l n="39">φθίνουσιν νύκτες τε καὶ ἤματα δάκρυ χεούσῃ." </l>
<l n="40" rend="indent(1)">ὣς ἄρα φωνήσας οἱ ἐδέξατο χάλκεον ἔγχος· </l>
<l n="41">αὐτὰρ ὅ γ' εἴσω ἴεν καὶ ὑπέρβη λάϊνον οὐδόν. </l>
<l n="42">τῷ δ' ἕδρης ἐπιόντι πατὴρ ὑπόειξεν Ὀδυσσεύς· </l>
<l n="43">Τηλέμαχος δ' ἑτέρωθεν ἐρήτυε φώνησέν τε· </l>
<l n="44" rend="indent(1)">"ἧσο, ξεῖν'· ἡμεῖς δὲ καὶ ἄλλοθι δήομεν ἕδρην </l>
<l n="45">σταθμῷ ἐν ἡμετέρῳ· παρὰ δ' ἀνήρ, ὃς καταθήσει." </l>
<l n="46" rend="indent(1)">ὣς φάθ', ὁ δ' αὖτις ἰὼν κατ' ἄρ' ἕζετο· τῷ δὲ συβώτης </l>
<l n="47">χεῦεν ὕπο χλωρὰς ῥῶπας καὶ κῶας ὕπερθεν· </l>
<l n="48">ἔνθα καθέζετ' ἔπειτα Ὀδυσσῆος φίλος υἱός. </l>
<l n="49">τοῖσιν δὲ κρειῶν πίνακας παρέθηκε συβώτης <pb/> </l>
<l n="50">ὀπταλέων, ἅ ῥα τῇ προτέρῃ ὑπέλειπον ἔδοντες, </l>
<l n="51">σῖτον δ' ἐσσυμένως παρενήεεν ἐν κανέοισιν, </l>
<l n="52">ἐν δ' ἄρα κισσυβίῳ κίρνη μελιηδέα οἶνον· </l>
<l n="53">αὐτὸς δ' ἀντίον ἷζεν Ὀδυσσῆος θείοιο. </l>
<l n="54">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="55">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="56">δὴ τότε Τηλέμαχος προσεφώνεε δῖον ὑφορβόν· </l>
<l n="57" rend="indent(1)">"ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται </l>
<l n="58">ἤγαγον εἰς Ἰθάκην; τίνες ἔμμεναι εὐχετόωντο; </l>
<l n="59">οὐ μὲν γάρ τί ἑ πεζὸν ὀΐομαι ἐνθάδ' ἱκέσθαι." </l>
<l n="60" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="61">"τοιγὰρ ἐγώ τοι, τέκνον, ἀληθέα πάντ' ἀγορεύσω. </l>
<l n="62">ἐκ μὲν Κρητάων γένος εὔχεται εὐρειάων, </l>
<l n="63">φησὶ δὲ πολλὰ βροτῶν ἐπὶ ἄστεα δινηθῆναι </l>
<l n="64">πλαζόμενος· ὣς γάρ οἱ ἐπέκλωσεν τά γε δαίμων. </l>
<l n="65">νῦν αὖ Θεσπρωτῶν ἀνδρῶν παρὰ νηὸς ἀποδρὰς </l>
<l n="66">ἤλυθ' ἐμὸν πρὸς σταθμόν, ἐγὼ δέ τοι ἐγγυαλίξω. </l>
<l n="67">ἕρξον ὅπως ἐθέλεις· ἱκέτης δέ τοι εὔχεται εἶναι." </l>
<l n="68" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="69">"Εὔμαι', ἦ μάλα τοῦτο ἔπος θυμαλγὲς ἔειπες. </l>
<l n="70">πῶς γὰρ δὴ τὸν ξεῖνον ἐγὼν ὑποδέξομαι οἴκῳ; </l>
<l n="71">αὐτὸς μὲν νέος εἰμὶ καὶ οὔ πω χερσὶ πέποιθα </l>
<l n="72">ἄνδρ' ἀπαμύνασθαι, ὅτε τις πρότερος χαλεπήνῃ· </l>
<l n="73">μητρὶ δ' ἐμῇ δίχα θυμὸς ἐνὶ φρεσὶ μερμηρίζει, </l>
<l n="74">ἢ αὐτοῦ παρ' ἐμοί τε μένῃ καὶ δῶμα κομίζῃ, </l>
<l n="75">εὐνήν τ' αἰδομένη πόσιος δήμοιό τε φῆμιν, </l>
<l n="76">ἦ ἤδη ἅμ' ἕπηται, Ἀχαιῶν ὅς τις ἄριστος </l>
<l n="77">μνᾶται ἐνὶ μεγάροισιν ἀνὴρ καὶ πλεῖστα πόρῃσιν. <pb/> </l>
<l n="78">ἀλλ' ἦ τοι τὸν ξεῖνον, ἐπεὶ τεὸν ἵκετο δῶμα, </l>
<l n="79">ἕσσω μιν χλαῖνάν τε χιτῶνά τε εἵματα καλά, </l>
<l n="80">δώσω δὲ ξίφος ἄμφηκες καὶ ποσσὶ πέδιλα, </l>
<l n="81">πέμψω δ', ὅππῃ μιν κραδίη θυμός τε κελεύει. </l>
<l n="82">εἰ δ' ἐθέλεις, σὺ κόμισσον ἐνὶ σταθμοῖσιν ἐρύξας· </l>
<l n="83">εἵματα δ' ἐνθάδ' ἐγὼ πέμψω καὶ σῖτον ἅπαντα </l>
<l n="84">ἔδμεναι, ὡς ἂν μή σε κατατρύχῃ καὶ ἑταίρους. </l>
<l n="85">κεῖσε δ' ἂν οὔ μιν ἐγώ γε μετὰ μνηστῆρας ἐῷμι </l>
<l n="86">ἔρχεσθαι, λίην γὰρ ἀτάσθαλον ὕβριν ἔχουσι· </l>
<l n="87">μή μιν κερτομέωσιν· ἐμοὶ δ' ἄχος ἔσσεται αἰνόν. </l>
<l n="88">πρῆξαι δ' ἀργαλέον τι μετὰ πλεόνεσσιν ἐόντα </l>
<l n="89">ἄνδρα καὶ ἴφθιμον, ἐπεὶ ἦ πολὺ φέρτεροί εἰσι." </l>
<l n="90" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="91">"ὦ φίλ', ἐπεί θήν μοι καὶ ἀμείψασθαι θέμις ἐστίν, </l>
<l n="92">ἦ μάλα μευ καταδάπτετ' ἀκούοντος φίλον ἦτορ, </l>
<l n="93">οἷά φατε μνηστῆρας ἀτάσθαλα μηχανάασθαι </l>
<l n="94">ἐν μεγάροισ', ἀέκητι σέθεν τοιούτου ἐόντος. </l>
<l n="95">εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ </l>
<l n="96">ἐχθαίρουσ' ἀνὰ δῆμον ἐπισπόμενοι θεοῦ ὀμφῇ· </l>
<l n="97">ἦ τι κασιγνήτοισ' ἐπιμέμφεαι, οἷσί περ ἀνὴρ </l>
<l n="98">μαρναμένοισι πέποιθε, καὶ εἰ μέγα νεῖκος ὄρηται; </l>
<l n="99">αἲ γὰρ ἐγὼν οὕτω νέος εἴην τῷδ' ἐπὶ θυμῷ, </l>
<l n="100">ἢ παῖς ἐξ Ὀδυσῆος ἀμύμονος ἠὲ καὶ αὐτὸς </l>
<l n="101">ἔλθοι ἀλητεύων· ἔτι γὰρ καὶ ἐλπίδος αἶσα· </l>
<l n="102">αὐτίκ' ἔπειτ' ἀπ' ἐμεῖο κάρη τάμοι ἀλλότριος φῶς, </l>
<l n="103">εἰ μὴ ἐγὼ κείνοισι κακὸν πάντεσσι γενοίμην </l>
<l n="104">[ἐλθὼν ἐς μέγαρον Λαερτιάδεω Ὀδυσῆος.] </l>
<l n="105">εἰ δ' αὖ με πληθυῖ δαμασαίατο μοῦνον ἐόντα, <pb/> </l>
<l n="106">βουλοίμην κ' ἐν ἐμοῖσι κατακτάμενος μεγάροισι </l>
<l n="107">τεθνάμεν ἢ τάδε γ' αἰὲν ἀεικέα ἔργ' ὁράασθαι, </l>
<l n="108">ξείνους τε στυφελιζομένους δμῳάς τε γυναῖκας </l>
<l n="109">ῥυστάζοντας ἀεικελίως κατὰ δώματα καλά, </l>
<l n="110">καὶ οἶνον διαφυσσόμενον, καὶ σῖτον ἔδοντας </l>
<l n="111">μὰψ αὔτως ἀτέλεστον, ἀνηνύστῳ ἐπὶ ἔργῳ." </l>
<l n="112" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="113">"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω. </l>
<l n="114">οὔτε τί μοι πᾶς δῆμος ἀπεχθόμενος χαλεπαίνει, </l>
<l n="115">οὔτε κασιγνήτοισ' ἐπιμέμφομαι, οἷσί περ ἀνὴρ </l>
<l n="116">μαρναμένοισι πέποιθε, καὶ εἰ μέγα νεῖκος ὄρηται. </l>
<l n="117">ὧδε γὰρ ἡμετέρην γενεὴν μούνωσε Κρονίων· </l>
<l n="118">μοῦνον Λαέρτην Ἀρκείσιος υἱὸν ἔτικτε, </l>
<l n="119">μοῦνον δ' αὖτ' Ὀδυσῆα πατὴρ τέκεν· αὐτὰρ Ὀδυσσεὺς </l>
<l n="120">μοῦνον ἔμ' ἐν μεγάροισι τεκὼν λίπεν, οὐδ' ἀπόνητο. </l>
<l n="121">τῶ νῦν δυσμενέες μάλα μυρίοι εἴσ' ἐνὶ οἴκῳ. </l>
<l n="122">ὅσσοι γὰρ νήσοισιν ἐπικρατέουσιν ἄριστοι, </l>
<l n="123">Δουλιχίῳ τε Σάμῃ τε καὶ ὑλήεντι Ζακύνθῳ, </l>
<l n="124">ἠδ' ὅσσοι κραναὴν Ἰθάκην κάτα κοιρανέουσι, </l>
<l n="125">τόσσοι μητέρ' ἐμὴν μνῶνται, τρύχουσι δὲ οἶκον. </l>
<l n="126">ἡ δ' οὔτ' ἀρνεῖται στυγερὸν γάμον οὔτε τελευτὴν </l>
<l n="127">ποιῆσαι δύναται· τοὶ δὲ φθινύθουσιν ἔδοντες </l>
<l n="128">οἶκον ἐμόν· τάχα δή με διαρραίσουσι καὶ αὐτόν. </l>
<l n="129">ἀλλ' ἦ τοι μὲν ταῦτα θεῶν ἐν γούνασι κεῖται· </l>
<l n="130">ἄττα, σὺ δ' ἔρχεο θᾶσσον, ἐχέφρονι Πηνελοπείῃ </l>
<l n="131">εἴφ', ὅτι οἱ σῶς εἰμι καὶ ἐκ Πύλου εἰλήλουθα. </l>
<l n="132">αὐτὰρ ἐγὼν αὐτοῦ μενέω, σὺ δὲ δεῦρο νέεσθαι </l>
<l n="133">οἴη ἀπαγγείλας· τῶν δ' ἄλλων μή τις Ἀχαιῶν </l>
<l n="134">πευθέσθω· πολλοὶ γὰρ ἐμοὶ κακὰ μηχανόωνται." <pb/> </l>
<l n="135" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="136">"γινώσκω, φρονέω· τά γε δὴ νοέοντι κελεύεις. </l>
<l n="137">ἀλλ' ἄγε μοι τόδε εἰπὲ καὶ ἀτρεκέως κατάλεξον, </l>
<l n="138">εἰ καὶ Λαέρτῃ αὐτὴν ὁδὸν ἄγγελος ἔλθω </l>
<l n="139">δυσμόρῳ, ὃς τεῖος μὲν Ὀδυσσῆος μέγ' ἀχεύων </l>
<l n="140">ἔργα τ' ἐποπτεύεσκε μετὰ δμώων τ' ἐνὶ οἴκῳ </l>
<l n="141">πῖνε καὶ ἦσθ', ὅτε θυμὸς ἐνὶ στήθεσσιν ἀνώγοι· </l>
<l n="142">αὐτὰρ νῦν, ἐξ οὗ σύ γε ᾤχεο νηῒ Πύλονδε, </l>
<l n="143">οὔ πώ μίν φασιν φαγέμεν καὶ πιέμεν αὔτως, </l>
<l n="144">οὐδ' ἐπὶ ἔργα ἰδεῖν, ἀλλὰ στοναχῇ τε γόῳ τε </l>
<l n="145">ἧσται ὀδυρόμενος, φθινύθει δ' ἀμφ' ὀστεόφι χρώς." </l>
<l n="146" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="147">"ἄλγιον, ἀλλ' ἔμπης μιν ἐάσομεν, ἀχνύμενοί περ. </l>
<l n="148">εἰ γάρ πως εἴη αὐτάγρετα πάντα βροτοῖσι, </l>
<l n="149">πρῶτόν κεν τοῦ πατρὸς ἑλοίμεθα νόστιμον ἦμαρ. </l>
<l n="150">ἀλλὰ σύ γ' ἀγγείλας ὀπίσω κίε, μηδὲ κατ' ἀγροὺς </l>
<l n="151">πλάζεσθαι μετ' ἐκεῖνον· ἀτὰρ πρὸς μητέρα εἰπεῖν </l>
<l n="152">ἀμφίπολον ταμίην ὀτρυνέμεν ὅττι τάχιστα </l>
<l n="153">κρύβδην· κείνη γάρ κεν ἀπαγγείλειε γέροντι." </l>
<l n="154" rend="indent(1)">ἦ ῥα, καὶ ὦρσε συφορβόν· ὁ δ' εἵλετο χερσὶ πέδιλα, </l>
<l n="155">δησάμενος δ' ὑπὸ ποσσὶ πόλινδ' ἴεν. οὐδ' ἄρ' Ἀθήνην </l>
<l n="156">λῆθεν ἀπὸ σταθμοῖο κιὼν Εὔμαιος ὑφορβός, </l>
<l n="157">ἀλλ' ἥ γε σχεδὸν ἦλθε· δέμας δ' ἤϊκτο γυναικὶ </l>
<l n="158">καλῇ τε μεγάλῃ τε καὶ ἀγλαὰ ἔργα ἰδυίῃ. </l>
<l n="159">στῆ δὲ κατ' ἀντίθυρον κλισίης Ὀδυσῆϊ φανεῖσα· </l>
<l n="160">οὐδ' ἄρα Τηλέμαχος ἴδεν ἀντίον οὐδ' ἐνόησεν, — </l>
<l n="161">οὐ γάρ πως πάντεσσι θεοὶ φαίνονται ἐναργεῖς, — </l>
<l n="162">ἀλλ' Ὀδυσεύς τε κύνες τε ἴδον, καί ῥ' οὐχ ὑλάοντο, <pb/> </l>
<l n="163">κνυζηθμῷ δ' ἑτέρωσε διὰ σταθμοῖο φόβηθεν. </l>
<l n="164">ἡ δ' ἄρ' ἐπ' ὀφρύσι νεῦσε· νόησε δὲ δῖος Ὀδυσσεύς, </l>
<l n="165">ἐκ δ' ἦλθεν μεγάροιο παρὲκ μέγα τειχίον αὐλῆς, </l>
<l n="166">στῆ δὲ πάροιθ' αὐτῆς. τὸν δὲ προσέειπεν Ἀθήνη· </l>
<l n="167" rend="indent(1)">"διογενὲς Λαερτιάδη, πολυμήχαν' Ὀδυσσεῦ, </l>
<l n="168">ἤδη νῦν σῷ παιδὶ ἔπος φάο μηδ' ἐπίκευθε, </l>
<l n="169">ὡς ἂν μνηστῆρσιν θάνατον καὶ κῆρ' ἀραρόντε </l>
<l n="170">ἔρχησθον προτὶ ἄστυ περικλυτόν· οὐδ' ἐγὼ αὐτὴ </l>
<l n="171">δηρὸν ἀπὸ σφῶϊν ἔσομαι μεμαυῖα μάχεσθαι." </l>
<l n="172" rend="indent(1)">ἦ, καὶ χρυσείῃ ῥάβδῳ ἐπεμάσσατ' Ἀθήνη. </l>
<l n="173">φᾶρος μέν οἱ πρῶτον ἐϋπλυνὲς ἠδὲ χιτῶνα </l>
<l n="174">θῆκ' ἀμφὶ στήθεσφι, δέμας δ' ὤφελλε καὶ ἥβην. </l>
<l n="175">ἂψ δὲ μελαγχροιὴς γένετο, γναθμοὶ δ' ἐτάνυσθεν, </l>
<l n="176">κυάνεαι δ' ἐγένοντο ἐθειράδες ἀμφὶ γένειον. </l>
<l n="177">ἡ μὲν ἄρ' ὣς ἕρξασα πάλιν κίεν· αὐτὰρ Ὀδυσσεὺς </l>
<l n="178">ἤϊεν ἐς κλισίην. θάμβησε δέ μιν φίλος υἱός, </l>
<l n="179">ταρβήσας δ' ἑτέρωσε βάλ' ὄμματα, μὴ θεὸς εἴη, </l>
<l n="180">καί μιν φωνήσας ἔπεα πτερόεντα προσηύδα· </l>
<l n="181" rend="indent(1)">"ἀλλοῖός μοι, ξεῖνε, φάνης νέον ἠὲ πάροιθεν, </l>
<l n="182">ἄλλα δὲ εἵματ' ἔχεις καί τοι χρὼς οὐκέθ' ὁμοῖος. </l>
<l n="183">ἦ μάλα τις θεός ἐσσι, τοὶ οὐρανὸν εὐρὺν ἔχουσιν· </l>
<l n="184">ἀλλ' ἵληθ', ἵνα τοι κεχαρισμένα δώομεν ἱρὰ </l>
<l n="185">ἠδὲ χρύσεα δῶρα, τετυγμένα· φείδεο δ' ἡμέων." </l>
<l n="186" rend="indent(1)">τὸν δ' ἠμείβετ' ἔπειτα πολύτλας δῖος Ὀδυσσεύς· </l>
<l n="187">"οὔ τίς τοι θεός εἰμι· τί μ' ἀθανάτοισιν ἐΐσκεις; </l>
<l n="188">ἀλλὰ πατὴρ τεός εἰμι, τοῦ εἵνεκα σὺ στεναχίζων </l>
<l n="189">πάσχεις ἄλγεα πολλά, βίας ὑποδέγμενος ἀνδρῶν." </l>
<l n="190" rend="indent(1)">ὣς ἄρα φωνήσας υἱὸν κύσε, κὰδ δὲ παρειῶν </l>
<l n="191">δάκρυον ἧκε χαμᾶζε· πάρος δ' ἔχε νωλεμὲς αἰεί. <pb/> </l>
<l n="192">Τηλέμαχος δ', —οὐ γάρ πω ἐπείθετο ὃν πατέρ' εἶναι, — </l>
<l n="193">ἐξαῦτίς μιν ἔπεσσιν ἀμειβόμενος προσέειπεν· </l>
<l n="194" rend="indent(1)">"οὐ σύ γ' Ὀδυσσεύς ἐσσι πατὴρ ἐμός, ἀλλά με δαίμων </l>
<l n="195">θέλγει, ὄφρ' ἔτι μᾶλλον ὀδυρόμενος στεναχίζω. </l>
<l n="196">οὐ γάρ πως ἂν θνητὸς ἀνὴρ τάδε μηχανόῳτο </l>
<l n="197">ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν </l>
<l n="198">ῥηϊδίως ἐθέλων θείη νέον ἠδὲ γέροντα. </l>
<l n="199">ἦ γάρ τοι νέον ἦσθα γέρων καὶ ἀεικέα ἕσσο· </l>
<l n="200">νῦν δὲ θεοῖσιν ἔοικας, οἳ οὐρανὸν εὐρὺν ἔχουσι." </l>
<l n="201" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="202">"Τηλέμαχ', οὔ σε ἔοικε φίλον πατέρ' ἔνδον ἐόντα </l>
<l n="203">οὔτε τι θαυμάζειν περιώσιον οὔτ' ἀγάασθαι· </l>
<l n="204">οὐ μὲν γάρ τοι ἔτ' ἄλλος ἐλεύσεται ἐνθάδ' Ὀδυσσεύς, </l>
<l n="205">ἀλλ' ὅδ' ἐγὼ τοιόσδε, παθὼν κακά, πολλὰ δ' ἀληθείς, </l>
<l n="206">ἤλυθον εἰκοστῷ ἔτεϊ ἐς πατρίδα γαῖαν. </l>
<l n="207">αὐτάρ τοι τόδε ἔργον Ἀθηναίης ἀγελείης, </l>
<l n="208">ἥ τέ με τοῖον ἔθηκεν ὅπως ἐθέλει, δύναται γάρ, </l>
<l n="209">ἄλλοτε μὲν πτωχῷ ἐναλίγκιον, ἄλλοτε δ' αὖτε </l>
<l n="210">ἀνδρὶ νέῳ καὶ καλὰ περὶ χροῒ εἵματ' ἔχοντι. </l>
<l n="211">ῥηΐδιον δὲ θεοῖσι, τοὶ οὐρανὸν εὐρὺν ἔχουσιν, </l>
<l n="212">ἠμὲν κυδῆναι θνητὸν βροτὸν ἠδὲ κακῶσαι." </l>
<l n="213" rend="indent(1)">ὣς ἄρα φωνήσας κατ' ἄρ' ἕζετο, Τηλέμαχος δὲ </l>
<l n="214">ἀμφιχυθεὶς πατέρ' ἐσθλὸν ὀδύρετο δάκρυα λείβων. </l>
<l n="215">ἀμφοτέροισι δὲ τοῖσιν ὑφ' ἵμερος ὦρτο γόοιο· </l>
<l n="216">κλαῖον δὲ λιγέως, ἁδινώτερον ἤ τ' οἰωνοί, </l>
<l n="217">φῆναι ἢ αἰγυπιοὶ γαμψώνυχες, οἷσί τε τέκνα </l>
<l n="218">ἀγρόται ἐξείλοντο πάρος πετεηνὰ γενέσθαι· <pb/> </l>
<l n="219">ὣς ἄρα τοί γ' ἐλεεινὸν ὑπ' ὀφρύσι δάκρυον εἶβον. </l>
<l n="220">καί νύ κ' ὀδυρομένοισιν ἔδυ φάος ἠελίοιο, </l>
<l n="221">εἰ μὴ Τηλέμαχος προσεφώνεεν ὃν πατέρ' αἶψα· </l>
<l n="222" rend="indent(1)">"ποίῃ γὰρ νῦν δεῦρο, πάτερ φίλε, νηΐ σε ναῦται </l>
<l n="223">ἤγαγον εἰς Ἰθάκην; τίνες ἔμμεναι εὐχετόωντο; </l>
<l n="224">[οὐ μὲν γάρ τί σε πεζὸν ὀΐομαι ἐνθάδ' ἱκέσθαι."] </l>
<l n="225" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="226">"τοιγὰρ ἐγώ τοι, τέκνον, ἀληθείην καταλέξω. </l>
<l n="227">Φαίηκές μ' ἄγαγον ναυσικλυτοί, οἵ τε καὶ ἄλλους </l>
<l n="228">ἀνθρώπους πέμπουσιν, ὅτίς σφεας εἰσαφίκηται· </l>
<l n="229">καί μ' εὕδοντ' ἐν νηῒ θοῇ ἐπὶ πόντον ἄγοντες </l>
<l n="230">κάτθεσαν εἰν Ἰθάκῃ, ἔπορον δέ μοι ἀγλαὰ δῶρα, </l>
<l n="231">χαλκόν τε χρυσόν τε ἅλις ἐσθῆτά θ' ὑφαντήν. </l>
<l n="232">καὶ τὰ μὲν ἐν σπήεσσι θεῶν ἰότητι κέονται· </l>
<l n="233">νῦν αὖ δεῦρ' ἱκόμην ὑποθημοσύνῃσιν Ἀθήνης, </l>
<l n="234">ὄφρα κε δυσμενέεσσι φόνου πέρι βουλεύσωμεν. </l>
<l n="235">ἀλλ' ἄγε μοι μνηστῆρας ἀριθμήσας κατάλεξον, </l>
<l n="236">ὄφρ' εἰδέω, ὅσσοι τε καὶ οἵ τινες ἀνέρες εἰσί· </l>
<l n="237">καί κεν ἐμὸν κατὰ θυμὸν ἀμύμονα μερμηρίξας </l>
<l n="238">φράσσομαι, ἤ κεν νῶϊ δυνησόμεθ' ἀντιφέρεσθαι </l>
<l n="239">μούνω ἄνευθ' ἄλλων, ἦ καὶ διζησόμεθ' ἄλλους." </l>
<l n="240" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="241">"ὦ πάτερ, ἦ τοι σεῖο μέγα κλέος αἰὲν ἄκουον, </l>
<l n="242">χεῖράς τ' αἰχμητὴν ἔμεναι καὶ ἐπίφρονα βουλήν· </l>
<l n="243">ἀλλὰ λίην μέγα εἶπες· ἄγη μ' ἔχει· οὐδέ κεν εἴη </l>
<l n="244">ἄνδρε δύω πολλοῖσι καὶ ἰφθίμοισι μάχεσθαι. </l>
<l n="245">μνηστήρων δ' οὔτ' ἂρ δεκὰς ἀτρεκὲς οὔτε δύ' οἶαι, <pb/> </l>
<l n="246">ἀλλὰ πολὺ πλέονες· τάχα δ' εἴσεαι ἐνθάδ' ἀριθμόν. </l>
<l n="247">ἐκ μὲν Δουλιχίοιο δύω καὶ πεντήκοντα </l>
<l n="248">κοῦροι κεκριμένοι, ἓξ δὲ δρηστῆρες ἕπονται· </l>
<l n="249">ἐκ δὲ Σάμης πίσυρες τε καὶ εἴκοσι φῶτες ἔασιν, </l>
<l n="250">ἐκ δὲ Ζακύνθου ἔασιν ἐείκοσι κοῦροι Ἀχαιῶν, </l>
<l n="251">ἐκ δ' αὐτῆς Ἰθάκης δυοκαίδεκα πάντες ἄριστοι, </l>
<l n="252">καί σφιν ἅμ' ἐστὶ Μέδων κῆρυξ καὶ θεῖος ἀοιδὸς </l>
<l n="253">καὶ δοιὼ θεράποντε, δαήμονε δαιτροσυνάων. </l>
<l n="254">τῶν εἴ κεν πάντων ἀντήσομεν ἔνδον ἐόντων, </l>
<l n="255">μὴ πολύπικρα καὶ αἰνὰ βίας ἀποτείσεαι ἐλθών. </l>
<l n="256">ἀλλὰ σύ γ', εἰ δύνασαί τιν' ἀμύντορα μερμηρίξαι, </l>
<l n="257">φράζευ, ὅ κέν τις νῶϊν ἀμύνοι πρόφρονι θυμῷ." </l>
<l n="258" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="259">"τοιγὰρ ἐγὼν ἐρέω, σὺ δὲ σύνθεο καί μευ ἄκουσον, </l>
<l n="260">καὶ φράσαι, ἤ κεν νῶϊν Ἀθήνη σὺν Διὶ πατρὶ </l>
<l n="261">ἀρκέσει, ἦέ τιν' ἄλλον ἀμύντορα μερμηρίξω." </l>
<l n="262" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="263">"ἐσθλώ τοι τούτω γ' ἐπαμύντορε, τοὺς ἀγορεύεις, </l>
<l n="264">ὕψι περ ἐν νεφέεσσι καθημένω· ὥ τε καὶ ἄλλοις </l>
<l n="265">ἀνδράσι τε κρατέουσι καὶ ἀθανάτοισι θεοῖσι." </l>
<l n="266" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="267">"οὐ μέν τοι κείνω γε πολὺν χρόνον ἀμφὶς ἔσεσθον </l>
<l n="268">φυλόπιδος κρατερῆς, ὁπότε μνηστῆρσι καὶ ἡμῖν </l>
<l n="269">ἐν μεγάροισιν ἐμοῖσι μένος κρίνηται Ἄρηος. </l>
<l n="270">ἀλλὰ σὺ μὲν νῦν ἔρχευ ἅμ' ἠόϊ φαινομένηφι </l>
<l n="271">οἴκαδε καὶ μνηστῆρσιν ὑπερφιάλοισιν ὁμίλει· </l>
<l n="272">αὐτὰρ ἐμὲ προτὶ ἄστυ συβώτης ὕστερον ἄξει <pb/> </l>
<l n="273">πτωχῷ λευγαλέῳ ἐναλίγκιον ἠδὲ γέροντι. </l>
<l n="274">εἰ δέ μ' ἀτιμήσουσι δόμον κάτα, σὸν δὲ φίλον κῆρ </l>
<l n="275">τετλάτω ἐν στήθεσσι κακῶς πάσχοντος ἐμεῖο, </l>
<l n="276">ἤν περ καὶ διὰ δῶμα ποδῶν ἕλκωσι θύραζε </l>
<l n="277">ἢ βέλεσιν βάλλωσι· σὺ δ' εἰσορόων ἀνέχεσθαι. </l>
<l n="278">ἀλλ' ἦ τοι παύεσθαι ἀνωγέμεν ἀφροσυνάων, </l>
<l n="279">μειλιχίοισ' ἐπέεσσι παραυδῶν· οἱ δέ τοι οὔ τι </l>
<l n="280">πείσονται· δὴ γάρ σφι παρίσταται αἴσιμον ἦμαρ. </l>
<l n="281">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· </l>
<l n="282">ὁππότε κεν πολύβουλος ἐνὶ φρεσὶ θῇσιν Ἀθήνη, </l>
<l n="283">νεύσω μέν τοι ἐγὼ κεφαλῇ, σὺ δ' ἔπειτα νοήσας, </l>
<l n="284">ὅσσα τοι ἐν μεγάροισιν ἀρήϊα τεύχεα κεῖται, </l>
<l n="285">ἐς μυχὸν ὑψηλοῦ θαλάμου καταθεῖναι ἀείρας </l>
<l n="286">πάντα μάλ'· αὐτὰρ μνηστῆρας μαλακοῖσ' ἐπέεσσι </l>
<l n="287">παρφάσθαι, ὅτε κέν σε μεταλλῶσιν ποθέοντες· </l>
<l n="288">’ἐκ καπνοῦ κατέθηκ', ἐπεὶ οὐκέτι τοῖσιν ἐῴκει, </l>
<l n="289">οἷά ποτε Τροίηνδε κιὼν κατέλειπεν Ὀδυσσεύς, </l>
<l n="290">ἀλλὰ κατῄκισται, ὅσσον πυρὸς ἵκετ' ἀϋτμή. </l>
<l n="291">πρὸς δ' ἔτι καὶ τόδε μεῖζον ἐνὶ φρεσὶ θῆκε Κρονίων, </l>
<l n="292">μή πως οἰνωθέντες, ἔριν στήσαντες ἐν ὑμῖν, </l>
<l n="293">ἀλλήλους τρώσητε καταισχύνητέ τε δαῖτα </l>
<l n="294">καὶ μνηστύν· αὐτὸς γὰρ ἐφέλκεται ἄνδρα σίδηρος.’ </l>
<l n="295">νῶϊν δ' οἴοισιν δύο φάσγανα καὶ δύο δοῦρε </l>
<l n="296">καλλιπέειν καὶ δοιὰ βοάγρια χερσὶν ἑλέσθαι, </l>
<l n="297">ὡς ἂν ἐπιθύσαντες ἑλοίμεθα· τοὺς δέ κ' ἔπειτα </l>
<l n="298">Παλλὰς Ἀθηναίη θέλξει καὶ μητίετα Ζεύς. </l>
<l n="299">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· </l>
<l n="300">εἰ ἐτεόν γ' ἐμός ἐσσι καὶ αἵματος ἡμετέροιο, <pb/> </l>
<l n="301">μή τις ἔπειτ' Ὀδυσῆος ἀκουσάτω ἔνδον ἐόντος· </l>
<l n="302">μήτ' οὖν Λαέρτης ἴστω τό γε μήτε συβώτης </l>
<l n="303">μήτε τις οἰκήων μήτ' αὐτὴ Πηνελόπεια, </l>
<l n="304">ἀλλ' οἶοι σύ τ' ἐγώ τε γυναικῶν γνώομεν ἰθύν. </l>
<l n="305">καί κέ τεο δμώων ἀνδρῶν ἔτι πειρηθεῖμεν, </l>
<l n="306">ἠμὲν ὅ πού τις νῶϊ τίει καὶ δείδιε θυμῷ, </l>
<l n="307">ἠδ' ὅτις οὐκ ἀλέγει, σὲ δ' ἀτιμᾷ τοῖον ἐόντα." </l>
<l n="308" rend="indent(1)">τὸν δ' ἀπαμειβόμενος προσεφώνεε φαίδιμος υἱός· </l>
<l n="309">"ὦ πάτερ, ἦ τοι ἐμὸν θυμὸν καὶ ἔπειτά γ', ὀΐω, </l>
<l n="310">γνώσεαι· οὐ μὲν γάρ τι χαλιφροσύναι γέ μ' ἔχουσιν· </l>
<l n="311">ἀλλ' οὔ τοι τόδε κέρδος ἐγὼν ἔσσεσθαι ὀΐω </l>
<l n="312">ἡμῖν ἀμφοτέροισι· σὲ δὲ φράζεσθαι ἄνωγα. </l>
<l n="313">δηθὰ γὰρ αὔτως εἴσῃ ἑκάστου πειρητίζων, </l>
<l n="314">ἔργα μετερχόμενος· τοὶ δ' ἐν μεγάροισιν ἕκηλοι </l>
<l n="315">κτήματα δαρδάπτουσιν ὑπέρβιον, οὐδ' ἔπι φειδώ. </l>
<l n="316">ἀλλ' ἦ τοί σε γυναῖκας ἐγὼ δεδάασθαι ἄνωγα, </l>
<l n="317">αἵ τέ σ' ἀτιμάζουσι καὶ αἳ νηλείτιδές εἰσιν· </l>
<l n="318">ἀνδρῶν δ' οὐκ ἂν ἐγώ γε κατὰ σταθμοὺς ἐθέλοιμι </l>
<l n="319">ἡμέας πειράζειν, ἀλλ' ὕστερα ταῦτα πένεσθαι, </l>
<l n="320">εἰ ἐτεόν γέ τι οἶσθα Διὸς τέρας αἰγιόχοιο." </l>
<l n="321" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, </l>
<l n="322">ἡ δ' ἄρ' ἔπειτ' Ἰθάκηνδε κατήγετο νηῦς ἐϋεργής, </l>
<l n="323">ἣ φέρε Τηλέμαχον Πυλόθεν καὶ πάντας ἑταίρους. </l>
<l n="324">οἱ δ' ὅτε δὴ λιμένος πολυβενθέος ἐντὸς ἵκοντο, </l>
<l n="325">νῆα μὲν οἵ γε μέλαιναν ἐπ' ἠπείροιο ἔρυσσαν, <pb/> </l>
<l n="326">τεύχεα δέ σφ' ἀπένεικαν ὑπέρθυμοι θεράποντες, </l>
<l n="327">αὐτίκα δ' ἐς Κλυτίοιο φέρον περικαλλέα δῶρα. </l>
<l n="328">αὐτὰρ κήρυκα πρόεσαν δόμον εἰς Ὀδυσῆος, </l>
<l n="329">ἀγγελίην ἐρέοντα περίφρονι Πηνελοπείῃ, </l>
<l n="330">οὕνεκα Τηλέμαχος μὲν ἐπ' ἀγροῦ, νῆα δ' ἀνώγει </l>
<l n="331">ἄστυδ' ἀποπλείειν, ἵνα μὴ δείσασ' ἐνὶ θυμῷ </l>
<l n="332">ἰφθίμη βασίλεια τέρεν κατὰ δάκρυον εἴβοι. </l>
<l n="333" rend="indent(1)">τὼ δὲ συναντήτην κῆρυξ καὶ δῖος ὑφορβὸς </l>
<l n="334">τῆς αὐτῆς ἕνεκ' ἀγγελίης, ἐρέοντε γυναικί. </l>
<l n="335">ἀλλ' ὅτε δή ῥ' ἵκοντο δόμον θείου βασιλῆος, </l>
<l n="336">κῆρυξ μέν ῥα μέσῃσι μετὰ δμῳῇσιν ἔειπεν· </l>
<l n="337" rend="indent(1)">"ἤδη τοι, βασίλεια, φίλος πάϊς εἰλήλουθε." </l>
<l n="338" rend="indent(1)">Πηνελοπείῃ δ' εἶπε συβώτης ἄγχι παραστὰς </l>
<l n="339">πάνθ' ὅσα οἱ φίλος υἱὸς ἀνώγει μυθήσασθαι. </l>
<l n="340">αὐτὰρ ἐπεὶ δὴ πᾶσαν ἐφημοσύνην ἀπέειπε, </l>
<l n="341">βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε. </l>
<l n="342" rend="indent(1)">μνηστῆρες δ' ἀκάχοντο κατήφησάν τ' ἐνὶ θυμῷ, </l>
<l n="343">ἐκ δ' ἦλθον μεγάροιο παρὲκ μέγα τειχίον αὐλῆς, </l>
<l n="344">αὐτοῦ δὲ προπάροιθε θυράων ἑδριόωντο. </l>
<l n="345">τοῖσιν δ' Εὐρύμαχος, Πολύβου πάϊς, ἦρχ' ἀγορεύειν· </l>
<l n="346" rend="indent(1)">"ὦ φίλοι, ἦ μέγα ἔργον ὑπερφιάλως ἐτελέσθη </l>
<l n="347">Τηλεμάχῳ ὁδὸς ἥδε· φάμεν δέ οἱ οὐ τελέεσθαι. </l>
<l n="348">ἀλλ' ἄγε νῆα μέλαιναν ἐρύσσομεν, ἥ τις ἀρίστη, </l>
<l n="349">ἐς δ' ἐρέτας ἁλιῆας ἀγείρομεν, οἵ κε τάχιστα </l>
<l n="350">κείνοισ' ἀγγείλωσι θοῶς οἶκόνδε νέεσθαι." </l>
<l n="351" rend="indent(1)">οὔ πω πᾶν εἴρηθ', ὅτ' ἄρ' Ἀμφίνομος ἴδε νῆα, </l>
<l n="352">στρεφθεὶς ἐκ χώρης, λιμένος πολυβενθέος ἐντός, </l>
<l n="353">ἱστία τε στέλλοντας ἐρετμά τε χερσὶν ἔχοντας. </l>
<l n="354">ἡδὺ δ' ἄρ' ἐκγελάσας μετεφώνεεν οἷσ' ἑτάροισι· <pb/> </l>
<l n="355" rend="indent(1)">"μή τιν' ἔτ' ἀγγελίην ὀτρύνομεν· οἵδε γὰρ ἔνδον. </l>
<l n="356">ἤ τίς σφιν τόδ' ἔειπε θεῶν ἢ εἴσιδον αὐτοὶ </l>
<l n="357">νῆα παρερχομένην, τὴν δ' οὐκ ἐδύναντο κιχῆναι." </l>
<l n="358" rend="indent(1)">ὣς ἔφαθ', οἱ δ' ἀνστάντες ἔβαν ἐπὶ θῖνα θαλάσσης, </l>
<l n="359">αἶψα δὲ νῆα μέλαιναν ἐπ' ἠπείροιο ἔρυσσαν, </l>
<l n="360">τεύχεα δέ σφ' ἀπένεικαν ὑπέρθυμοι θεράποντες. </l>
<l n="361">αὐτοὶ δ' εἰς ἀγορὴν κίον ἁθρόοι, οὐδέ τιν' ἄλλον </l>
<l n="362">εἴων οὔτε νέων μεταΐζειν οὔτε γερόντων. </l>
<l n="363">τοῖσιν δ' Ἀντίνοος μετέφη, Εὐπείθεος υἱός· </l>
<l n="364" rend="indent(1)">"ὢ πόποι, ὡς τόνδ' ἄνδρα θεοὶ κακότητος ἔλυσαν. </l>
<l n="365">ἤματα μὲν σκοποὶ ἷζον ἐπ' ἄκριας ἠνεμοέσσας </l>
<l n="366">αἰὲν ἐπασσύτεροι· ἅμα δ' ἠελίῳ καταδύντι </l>
<l n="367">οὔ ποτ' ἐπ' ἠπείρου νύκτ' ἄσαμεν, ἀλλ' ἐνὶ πόντῳ </l>
<l n="368">νηῒ θοῇ πλείοντες ἐμίμνομεν Ἠῶ δῖαν, </l>
<l n="369">Τηλέμαχον λοχόωντες, ἵνα φθείσωμεν ἑλόντες </l>
<l n="370">αὐτόν· τὸν δ' ἄρα τεῖος ἀπήγαγεν οἴκαδε δαίμων. </l>
<l n="371">ἡμεῖς δ' ἐνθάδε οἱ φραζώμεθα λυγρὸν ὄλεθρον </l>
<l n="372">Τηλεμάχῳ, μηδ' ἧμας ὑπεκφύγοι· οὐ γὰρ ὀΐω </l>
<l n="373">τούτου γε ζώοντος ἀνύσσεσθαι τάδε ἔργα. </l>
<l n="374">αὐτὸς μὲν γὰρ ἐπιστήμων βουλῇ τε νόῳ τε, </l>
<l n="375">λαοὶ δ' οὐκέτι πάμπαν ἐφ' ἡμῖν ἦρα φέρουσιν. </l>
<l n="376">ἀλλ' ἄγετε, πρὶν κεῖνον ὁμηγυρίσασθαι Ἀχαιοὺς </l>
<l n="377">εἰς ἀγορήν· —οὐ γάρ τι μεθησέμεναί μιν ὀΐω, </l>
<l n="378">ἀλλ' ἀπομηνίσει, ἐρέει δ' ἐν πᾶσιν ἀναστάς, </l>
<l n="379">οὕνεκά οἱ φόνον αἰπὺν ἐράπτομεν οὐδ' ἐκίχημεν· </l>
<l n="380">οἱ δ' οὐκ αἰνήσουσιν ἀκούοντες κακὰ ἔργα· </l>
<l n="381">μή τι κακὸν ῥέξωσι καὶ ἥμεας ἐξελάσωσι </l>
<l n="382">γαίης ἡμετέρης, ἄλλων δ' ἀφικώμεθα δῆμον. </l>
<l n="383">ἀλλὰ φθέωμεν ἑλόντες ἐπ' ἀγροῦ νόσφι πόληος <pb/> </l>
<l n="384">ἢ ἐν ὁδῷ· βίοτον δ' αὐτοὶ καὶ κτήματ' ἔχωμεν, </l>
<l n="385">δασσάμενοι κατὰ μοῖραν ἐφ' ἡμέας, οἰκία δ' αὖτε </l>
<l n="386">κείνου μητέρι δοῖμεν ἔχειν ἠδ' ὅς τις ὀπυίοι. </l>
<l n="387">εἰ δ' ὕμιν ὅδε μῦθος ἀφανδάνει, ἀλλὰ βόλεσθε </l>
<l n="388">αὐτόν τε ζώειν καὶ ἔχειν πατρώϊα πάντα, </l>
<l n="389">μή οἱ χρήματ' ἔπειτα ἅλις θυμηδέ' ἔδωμεν </l>
<l n="390">ἐνθάδ' ἀγειρόμενοι, ἀλλ' ἐκ μεγάροιο ἕκαστος </l>
<l n="391">μνάσθω ἐέδνοισιν διζήμενος· ἡ δέ κ' ἔπειτα </l>
<l n="392">γήμαιθ' ὅς κε πλεῖστα πόροι καὶ μόρσιμος ἔλθοι." </l>
<l n="393" rend="indent(1)">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ. </l>
<l n="394">τοῖσιν δ' Ἀμφίνομος ἀγορήσατο καὶ μετέειπε, </l>
<l n="395">Νίσου φαίδιμος υἱός, Ἀρητιάδαο ἄνακτος, </l>
<l n="396">ὅς ῥ' ἐκ Δουλιχίου πολυπύρου ποιήεντος </l>
<l n="397">ἡγεῖτο μνηστῆρσι, μάλιστα δὲ Πηνελοπείῃ </l>
<l n="398">ἥνδανε μύθοισι· φρεσὶ γὰρ κέχρητ' ἀγαθῇσιν· </l>
<l n="399">ὅ σφιν ἐῢ φρονέων ἀγορήσατο καὶ μετέειπεν· </l>
<l n="400" rend="indent(1)">"ὦ φίλοι, οὐκ ἂν ἐγώ γε κατακτείνειν ἐθέλοιμι </l>
<l n="401">Τηλέμαχον· δεινὸν δὲ γένος βασιλήϊόν ἐστι </l>
<l n="402">κτείνειν· ἀλλὰ πρῶτα θεῶν εἰρώμεθα βουλάς. </l>
<l n="403">εἰ μέν κ' αἰνήσωσι Διὸς μεγάλοιο θέμιστες, </l>
<l n="404">αὐτός τε κτενέω τούς τ' ἄλλους πάντας ἀνώξω· </l>
<l n="405">εἰ δέ κ' ἀποτρωπῶσι θεοί, παύσασθαι ἄνωγα." </l>
<l n="406" rend="indent(1)">ὣς ἔφατ' Ἀμφίνομος, τοῖσιν δ' ἐπιήνδανε μῦθος. </l>
<l n="407">αὐτίκ' ἔπειτ' ἀνστάντες ἔβαν δόμον εἰς Ὀδυσῆος, </l>
<l n="408">ἐλθόντες δὲ καθῖζον ἐπὶ ξεστοῖσι θρόνοισιν. </l>
<l n="409" rend="indent(1)">ἡ δ' αὖτ' ἄλλ' ἐνόησε περίφρων Πηνελόπεια, </l>
<l n="410">μνηστήρεσσι φανῆναι ὑπέρβιον ὕβριν ἔχουσι. <pb/> </l>
<l n="411">πεύθετο γὰρ οὗ παιδὸς ἐνὶ μεγάροισιν ὄλεθρον· </l>
<l n="412">κῆρυξ γάρ οἱ ἔειπε Μέδων, ὃς ἐπεύθετο βουλάς. </l>
<l n="413">βῆ δ' ἰέναι μέγαρόνδε σὺν ἀμφιπόλοισι γυναιξίν. </l>
<l n="414">ἀλλ' ὅτε δὴ μνηστῆρας ἀφίκετο δῖα γυναικῶν, </l>
<l n="415">στῆ ῥα παρὰ σταθμὸν τέγεος πύκα ποιητοῖο, </l>
<l n="416">ἄντα παρειάων σχομένη λιπαρὰ κρήδεμνα, </l>
<l n="417">Ἀντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν· </l>
<l n="418" rend="indent(1)">"Ἀντίνο', ὕβριν ἔχων, κακομήχανε, καὶ δέ σέ φασιν </l>
<l n="419">ἐν δήμῳ Ἰθάκης μεθ' ὁμήλικας ἔμμεν ἄριστον </l>
<l n="420">βουλῇ καὶ μύθοισι· σὺ δ' οὐκ ἄρα τοῖος ἔησθα. </l>
<l n="421">μάργε, τίη δὲ σὺ Τηλεμάχῳ θάνατόν τε μόρον τε </l>
<l n="422">ῥάπτεις, οὐδ' ἱκέτας ἐμπάζεαι, οἷσιν ἄρα Ζεὺς </l>
<l n="423">μάρτυρος; οὐδ' ὁσίη κακὰ ῥάπτειν ἀλλήλοισιν. </l>
<l n="424">ἦ οὐκ οἶσθ' ὅτε δεῦρο πατὴρ τεὸς ἵκετο φεύγων, </l>
<l n="425">δῆμον ὑποδδείσας; δὴ γὰρ κεχολώατο λίην, </l>
<l n="426">οὕνεκα ληϊστῆρσιν ἐπισπόμενος Ταφίοισιν </l>
<l n="427">ἤκαχε Θεσπρωτούς· οἱ δ' ἥμιν ἄρθμιοι ἦσαν. </l>
<l n="428">τόν ῥ' ἔθελον φθεῖσαι καὶ ἀπορραῖσαι φίλον ἦτορ </l>
<l n="429">ἠδὲ κατὰ ζωὴν φαγέειν μενοεικέα πολλήν· </l>
<l n="430">ἀλλ' Ὀδυσεὺς κατέρυκε καὶ ἔσχεθεν ἱεμένους περ. </l>
<l n="431">τοῦ νῦν οἶκον ἄτιμον ἔδεις, μνάᾳ δὲ γυναῖκα </l>
<l n="432">παῖδά τ' ἀποκτείνεις, ἐμὲ δὲ μεγάλως ἀκαχίζεις· </l>
<l n="433">ἀλλά σε παύεσθαι κέλομαι καὶ ἀνωγέμεν ἄλλους." </l>
<l n="434" rend="indent(1)">τὴν δ' αὖτ' Εὐρύμαχος, Πολύβου πάϊς, ἀντίον ηὔδα· </l>
<l n="435">"κούρη Ἰκαρίοιο, περίφρων Πηνελόπεια, </l>
<l n="436">θάρσει· μή τοι ταῦτα μετὰ φρεσὶ σῇσι μελόντων. <pb/> </l>
<l n="437">οὐκ ἔσθ' οὗτος ἀνὴρ οὐδ' ἔσσεται οὐδὲ γένηται, </l>
<l n="438">ὅς κεν Τηλεμάχῳ, σῷ υἱέϊ, χεῖρας ἐποίσει </l>
<l n="439">ζώοντός γ' ἐμέθεν καὶ ἐπὶ χθονὶ δερκομένοιο. </l>
<l n="440">ὧδε γὰρ ἐξερέω, καὶ μὴν τετελεσμένον ἔσται· </l>
<l n="441">αἶψά οἱ αἷμα κελαινὸν ἐρωήσει περὶ δουρὶ </l>
<l n="442">ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς </l>
<l n="443">πολλάκι γούνασιν οἷσιν ἐφεσσάμενος κρέας ὀπτὸν </l>
<l n="444">ἐν χείρεσσιν ἔθηκεν ἐπέσχε τε οἶνον ἐρυθρόν. </l>
<l n="445">τῶ μοι Τηλέμαχος πάντων πολὺ φίλτατός ἐστιν </l>
<l n="446">ἀνδρῶν, οὐδέ τί μιν θάνατον τρομέεσθαι ἄνωγα </l>
<l n="447">ἔκ γε μνηστήρων· θεόθεν δ' οὐκ ἔστ' ἀλέασθαι." </l>
<l n="448" rend="indent(1)">ὣς φάτο θαρσύνων, τῷ δ' ἤρτυεν αὐτὸς ὄλεθρον. </l>
<l n="449">ἡ μὲν ἄρ' εἰσαναβᾶσ' ὑπερώϊα σιγαλόεντα </l>
<l n="450">κλαῖεν ἔπειτ' Ὀδυσῆα φίλον πόσιν, ὄφρα οἱ ὕπνον </l>
<l n="451">ἡδὺν ἐπὶ βλεφάροισι βάλε γλαυκῶπις Ἀθήνη. </l>
<l n="452" rend="indent(1)">ἑσπέριος δ' Ὀδυσῆϊ καὶ υἱέϊ δῖος ὑφορβὸς </l>
<l n="453">ἤλυθεν· οἱ δ' ἄρα δόρπον ἐπισταδὸν ὁπλίζοντο, </l>
<l n="454">σῦν ἱερεύσαντες ἐνιαύσιον. αὐτὰρ Ἀθήνη </l>
<l n="455">ἄγχι παρισταμένη Λαερτιάδην Ὀδυσῆα </l>
<l n="456">ῥάβδῳ πεπληγυῖα πάλιν ποίησε γέροντα, </l>
<l n="457">λυγρὰ δὲ εἵματα ἕσσε περὶ χροΐ, μή ἑ συβώτης </l>
<l n="458">γνοίη ἐσάντα ἰδὼν καὶ ἐχέφρονι Πηνελοπείῃ </l>
<l n="459">ἔλθοι ἀπαγγέλλων μηδὲ φρεσὶν εἰρύσσαιτο. </l>
<l n="460" rend="indent(1)">τὸν καὶ Τηλέμαχος πρότερος πρὸς μῦθον ἔειπεν· </l>
<l n="461">"ἦλθες, δῖ' Εὔμαιε· τί δὴ κλέος ἔστ' ἀνὰ ἄστυ; </l>
<l n="462">ἤ ῥ' ἤδη μνηστῆρες ἀγήνορες ἔνδον ἔασιν </l>
<l n="463">ἐκ λόχου, ἦ ἔτι μ' αὖθ' εἰρύαται οἴκαδ' ἰόντα;" </l>
<l n="464" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="465">"οὐκ ἔμελέν μοι ταῦτα μεταλλῆσαι καὶ ἐρέσθαι <pb/> </l>
<l n="466">ἄστυ καταβλώσκοντα· τάχιστά με θυμὸς ἀνώγει </l>
<l n="467">ἀγγελίην εἰπόντα πάλιν δεῦρ' ἀπονέεσθαι. </l>
<l n="468">ὡμήρησε δέ μοι παρ' ἑταίρων ἄγγελος ὠκύς, </l>
<l n="469">κῆρυξ, ὃς δὴ πρῶτος ἔπος σῇ μητρὶ ἔειπεν. </l>
<l n="470">ἄλλο δέ τοι τόδε οἶδα· τὸ γὰρ ἴδον ὀφθαλμοῖσιν· </l>
<l n="471">ἤδη ὑπὲρ πόλιος, ὅθι Ἕρμαιος λόφος ἐστίν, </l>
<l n="472">ἦα κιών, ὅτε νῆα θοὴν ἰδόμην κατιοῦσαν </l>
<l n="473">ἐς λιμέν' ἡμέτερον· πολλοὶ δ' ἔσαν ἄνδρες ἐν αὐτῇ, </l>
<l n="474">βεβρίθει δὲ σάκεσσι καὶ ἔγχεσιν ἀμφιγύοισι· </l>
<l n="475">καί σφεας ὠΐσθην τοὺς ἔμμεναι, οὐδέ τι οἶδα." </l>
<l n="476" rend="indent(1)">ὣς φάτο, μείδησεν δ' ἱερὴ ἲς Τηλεμάχοιο </l>
<l n="477">ἐς πατέρ' ὀφθαλμοῖσιν ἰδών, ἀλέεινε δ' ὑφορβόν. </l>
<l n="478" rend="indent(1)">οἱ δ' ἐπεὶ οὖν παύσαντο πόνου τετύκοντό τε δαῖτα, </l>
<l n="479">δαίνυντ', οὐδέ τι θυμὸς ἐδεύετο δαιτὸς ἐΐσης. </l>
<l n="480">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="481">κοίτου τε μνήσαντο καὶ ὕπνου δῶρον ἕλοντο. <pb/> </l>
</div>
<div type="Book" n="17">
<l n="t"><label type="head">ΟΔΥΣΣΕΙΑΣ Ρ</label> </l>
<l n="1">Ἦμος δ' ἠριγένεια φάνη ῥοδοδάκτυλος Ἠώς, </l>
<l n="2">δὴ τότ' ἔπειθ' ὑπὸ ποσσὶν ἐδήσατο καλὰ πέδιλα </l>
<l n="3">Τηλέμαχος, φίλος υἱὸς Ὀδυσσῆος θείοιο, </l>
<l n="4">εἵλετο δ' ἄλκιμον ἔγχος, ὅ οἱ παλάμηφιν ἀρήρει, </l>
<l n="5">ἄστυδε ἱέμενος, καὶ ἑὸν προσέειπε συβώτην· </l>
<l n="6" rend="indent(1)">"ἄττ', ἦ τοι μὲν ἐγὼν εἶμ' ἐς πόλιν, ὄφρα με μήτηρ </l>
<l n="7">ὄψεται· οὐ γάρ μιν πρόσθεν παύσεσθαι ὀΐω </l>
<l n="8">κλαυθμοῦ τε στυγεροῖο γόοιό τε δακρυόεντος, </l>
<l n="9">πρίν γ' αὐτόν με ἴδηται· ἀτὰρ σοί γ' ὧδ' ἐπιτέλλω· </l>
<l n="10">τὸν ξεῖνον δύστηνον ἄγ' ἐς πόλιν, ὄφρ' ἂν ἐκεῖθι </l>
<l n="11">δαῖτα πτωχεύῃ· δώσει δέ οἱ ὅς κ' ἐθέλῃσι, </l>
<l n="12">πύρνον καὶ κοτύλην· ἐμὲ δ' οὔ πως ἔστιν ἅπαντας </l>
<l n="13">ἀνθρώπους ἀνέχεσθαι, ἔχοντά περ ἄλγεα θυμῷ. </l>
<l n="14">ὁ ξεῖνος δ' εἴ περ μάλα μηνίει, ἄλγιον αὐτῷ </l>
<l n="15">ἔσσεται· ἦ γὰρ ἐμοὶ φίλ' ἀληθέα μυθήσασθαι." </l>
<l n="16" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="17">"ὦ φίλος, οὐδέ τοι αὐτὸς ἐρύκεσθαι μενεαίνω. </l>
<l n="18">πτωχῷ βέλτερόν ἐστι κατὰ πτόλιν ἠὲ κατ' ἀγροὺς </l>
<l n="19">δαῖτα πτωχεύειν· δώσει δέ μοι ὅς κ' ἐθέλῃσιν. </l>
<l n="20">οὐ γὰρ ἐπὶ σταθμοῖσι μένειν ἔτι τηλίκος εἰμί, </l>
<l n="21">ὥς τ' ἐπιτειλαμένῳ σημάντορι πάντα πιθέσθαι. </l>
<l n="22">ἀλλ' ἔρχευ· ἐμὲ δ' ἄξει ἀνὴρ ὅδε, τὸν σὺ κελεύεις, </l>
<l n="23">αὐτίκ' ἐπεί κε πυρὸς θερέω ἀλέη τε γένηται. <pb/> </l>
<l n="24">αἰνῶς γὰρ τάδε εἵματ' ἔχω κακά· μή με δαμάσσῃ </l>
<l n="25">στίβη ὑπηοίη· ἕκαθεν δέ τε ἄστυ φάτ' εἶναι." </l>
<l n="26" rend="indent(1)">ὣς φάτο, Τηλέμαχος δὲ διὲκ σταθμοῖο βεβήκει, </l>
<l n="27">κραιπνὰ ποσὶ προβιβάς, κακὰ δὲ μνηστῆρσι φύτευεν. </l>
<l n="28">αὐτὰρ ἐπεί ῥ' ἵκανε δόμους ἐῢ ναιετάοντας, </l>
<l n="29">ἔγχος μέν ῥ' ἔστησε φέρων πρὸς κίονα μακρήν, </l>
<l n="30">αὐτὸς δ' εἴσω ἴεν καὶ ὑπέρβη λάϊνον οὐδόν. </l>
<l n="31" rend="indent(1)">τὸν δὲ πολὺ πρώτη εἶδε τροφὸς Εὐρύκλεια, </l>
<l n="32">κώεα καστορνῦσα θρόνοισ' ἔνι δαιδαλέοισι, </l>
<l n="33">δακρύσασα δ' ἔπειτ' ἰθὺς κίεν· ἀμφὶ δ' ἄρ' ἄλλαι </l>
<l n="34">δμῳαὶ Ὀδυσσῆος ταλασίφρονος ἠγερέθοντο </l>
<l n="35">καὶ κύνεον ἀγαπαζόμεναι κεφαλήν τε καὶ ὤμους. </l>
<l n="36" rend="indent(1)">ἡ δ' ἴεν ἐκ θαλάμοιο περίφρων Πηνελόπεια, </l>
<l n="37">Ἀρτέμιδι ἰκέλη ἠὲ χρυσῇ Ἀφροδίτῃ, </l>
<l n="38">ἀμφὶ δὲ παιδὶ φίλῳ βάλε πήχεε δακρύσασα, </l>
<l n="39">κύσσε δέ μιν κεφαλήν τε καὶ ἄμφω φάεα καλά, </l>
<l n="40">καί ῥ' ὀλοφυρομένη ἔπεα πτερόεντα προσηύδα· </l>
<l n="41" rend="indent(1)">"ἦλθες, Τηλέμαχε, γλυκερὸν φάος· οὔ σ' ἔτ' ἐγώ γε </l>
<l n="42">ὄψεσθαι ἐφάμην, ἐπεὶ ᾤχεο νηῒ Πύλονδε </l>
<l n="43">λάθρῃ, ἐμεῦ ἀέκητι, φίλου μετὰ πατρὸς ἀκουήν. </l>
<l n="44">ἀλλ' ἄγε μοι κατάλεξον, ὅπως ἤντησας ὀπωπῆς." </l>
<l n="45" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="46">"μῆτερ ἐμή, μή μοι γόον ὄρνυθι μηδέ μοι ἦτορ </l>
<l n="47">ἐν στήθεσσιν ὄρινε φυγόντι περ αἰπὺν ὄλεθρον· </l>
<l n="48">ἀλλ' ὑδρηναμένη, καθαρὰ χροῒ εἵμαθ' ἑλοῦσα, </l>
<l n="49">[εἰς ὑπερῷ' ἀναβᾶσα σὺν ἀμφιπόλοισι γυναιξὶν] </l>
<l n="50">εὔχεο πᾶσι θεοῖσι τεληέσσας ἑκατόμβας <pb/> </l>
<l n="51">ῥέξειν, αἴ κέ ποθι Ζεὺς ἄντιτα ἔργα τελέσσῃ. </l>
<l n="52">αὐτὰρ ἐγὼν ἀγορήνδε ἐλεύσομαι, ὄφρα καλέσσω </l>
<l n="53">ξεῖνον, ὅτίς μοι κεῖθεν ἅμ' ἕσπετο δεῦρο κιόντι. </l>
<l n="54">τὸν μὲν ἐγὼ προὔπεμψα σὺν ἀντιθέοισ' ἑτάροισι, </l>
<l n="55">Πείραιον δέ μιν ἠνώγεα προτὶ οἶκον ἄγοντα </l>
<l n="56">ἐνδυκέως φιλέειν καὶ τιέμεν, εἰς ὅ κεν ἔλθω." </l>
<l n="57" rend="indent(1)">ὣς ἄρ' ἐφώνησεν, τῇ δ' ἄπτερος ἔπλετο μῦθος. </l>
<l n="58">ἡ δ' ὑδρηναμένη, καθαρὰ χροῒ εἵμαθ' ἑλοῦσα, </l>
<l n="59">εὔχετο πᾶσι θεοῖσι τεληέσσας ἑκατόμβας </l>
<l n="60">ῥέξειν, αἴ κέ ποθι Ζεὺς ἄντιτα ἔργα τελέσσῃ. </l>
<l n="61" rend="indent(1)">Τηλέμαχος δ' ἄρ' ἔπειτα διὲκ μεγάροιο βεβήκει </l>
<l n="62">ἔγχος ἔχων· ἅμα τῷ γε κύνες πόδας ἀργοὶ ἕποντο. </l>
<l n="63">θεσπεσίην δ' ἄρα τῷ γε χάριν κατέχευεν Ἀθήνη· </l>
<l n="64">τὸν δ' ἄρα πάντες λαοὶ ἐπερχόμενον θηεῦντο. </l>
<l n="65">ἀμφὶ δέ μιν μνηστῆρες ἀγήνορες ἠγερέθοντο </l>
<l n="66">ἔσθλ' ἀγορεύοντες, κακὰ δὲ φρεσὶ βυσσοδόμευον. </l>
<l n="67">αὐτὰρ ὁ τῶν μὲν ἔπειτα ἀλεύατο πουλὺν ὅμιλον, </l>
<l n="68">ἀλλ' ἵνα Μέντωρ ἧστο καὶ Ἄντιφος ἠδ' Ἁλιθέρσης, </l>
<l n="69">οἵ τέ οἱ ἐξ ἀρχῆς πατρώϊοι ἦσαν ἑταῖροι, </l>
<l n="70">ἔνθα καθέζετ' ἰών· τοὶ δ' ἐξερέεινον ἕκαστα. </l>
<l n="71">τοῖσι δὲ Πείραιος δουρικλυτὸς ἐγγύθεν ἦλθε </l>
<l n="72">ξεῖνον ἄγων ἀγορήνδε διὰ πτόλιν· οὐδ' ἄρ' ἔτι δὴν </l>
<l n="73">Τηλέμαχος ξείνοιο ἑκὰς τράπετ', ἀλλὰ παρέστη. </l>
<l n="74">τὸν καὶ Πείραιος πρότερος πρὸς μῦθον ἔειπε· </l>
<l n="75" rend="indent(1)">"Τηλέμαχ', αἶψ' ὄτρυνον ἐμὸν ποτὶ δῶμα γυναῖκας, </l>
<l n="76">ὥς τοι δῶρ' ἀποπέμψω, ἅ τοι Μενέλαος ἔδωκε." </l>
<l n="77" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="78">"Πείραι', οὐ γάρ τ' ἴδμεν, ὅπως ἔσται τάδε ἔργα. </l>
<l n="79">εἴ κεν ἐμὲ μνηστῆρες ἀγήνορες ἐν μεγάροισι <pb/> </l>
<l n="80">λάθρῃ κτείναντες πατρώϊα πάντα δάσωνται, </l>
<l n="81">αὐτὸν ἔχοντα σὲ βούλομ' ἐπαυρέμεν ἤ τινα τῶνδε· </l>
<l n="82">εἰ δέ κ' ἐγὼ τούτοισι φόνον καὶ κῆρα φυτεύσω, </l>
<l n="83">δὴ τότε μοι χαίροντι φέρειν πρὸς δώματα χαίρων." </l>
<l n="84" rend="indent(1)">ὣς εἰπὼν ξεῖνον ταλαπείριον ἦγεν ἐς οἶκον. </l>
<l n="85">αὐτὰρ ἐπεί ῥ' ἵκοντο δόμους ἐῢ ναιετάοντας, </l>
<l n="86">χλαίνας μὲν κατέθεντο κατὰ κλισμούς τε θρόνους τε, </l>
<l n="87">ἐς δ' ἀσαμίνθους βάντες ἐϋξέστας λούσαντο. </l>
<l n="88">τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ, </l>
<l n="89">ἀμφὶ δ' ἄρα χλαίνας οὔλας βάλον ἠδὲ χιτῶνας, </l>
<l n="90">ἔκ ῥ' ἀσαμίνθων βάντες ἐπὶ κλισμοῖσι καθῖζον. </l>
<l n="91">χέρνιβα δ' ἀμφίπολος προχόῳ ἐπέχευε φέρουσα </l>
<l n="92">καλῇ χρυσείῃ, ὑπὲρ ἀργυρέοιο λέβητος, </l>
<l n="93">νίψασθαι· παρὰ δὲ ξεστὴν ἐτάνυσσε τράπεζαν. </l>
<l n="94">σῖτον δ' αἰδοίη ταμίη παρέθηκε φέρουσα, </l>
<l n="95">εἴδατα πόλλ' ἐπιθεῖσα, χαριζομένη παρεόντων. </l>
<l n="96">μήτηρ δ' ἀντίον ἷζε παρὰ σταθμὸν μεγάροιο </l>
<l n="97">κλισμῷ κεκλιμένη, λέπτ' ἠλάκατα στρωφῶσα. </l>
<l n="98">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="99">αὐτὰρ ἐπεὶ πόσιος καὶ ἐδητύος ἐξ ἔρον ἕντο, </l>
<l n="100">τοῖσι δὲ μύθων ἦρχε περίφρων Πηνελόπεια· </l>
<l n="101" rend="indent(1)">"Τηλέμαχ', ἦ τοι ἐγὼν ὑπερώϊον εἰσαναβᾶσα </l>
<l n="102">λέξομαι εἰς εὐνήν, ἥ μοι στονόεσσα τέτυκται, </l>
<l n="103">αἰεὶ δάκρυσ' ἐμοῖσι πεφυρμένη, ἐξ οὗ Ὀδυσσεὺς </l>
<l n="104">ᾤχεθ' ἅμ' Ἀτρεΐδῃσιν ἐς Ἴλιον· οὐδέ μοι ἔτλης, </l>
<l n="105">πρὶν ἐλθεῖν μνηστῆρας ἀγήνορας ἐς τόδε δῶμα, </l>
<l n="106">νόστον σοῦ πατρὸς σάφα εἰπέμεν, εἴ που ἄκουσας." </l>
<l n="107" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="108">"τοιγὰρ ἐγώ τοι, μῆτερ, ἀληθείην καταλέξω. <pb/> </l>
<l n="109">ᾠχόμεθ' ἔς τε Πύλον καὶ Νέστορα, ποιμένα λαῶν· </l>
<l n="110">δεξάμενος δέ με κεῖνος ἐν ὑψηλοῖσι δόμοισιν </l>
<l n="111">ἐνδυκέως ἐφίλει, ὡς εἴ τε πατὴρ ἑὸν υἷα </l>
<l n="112">ἐλθόντα χρόνιον νέον ἄλλοθεν· ὣς ἐμὲ κεῖνος </l>
<l n="113">ἐνδυκέως ἐκόμιζε σὺν υἱάσι κυδαλίμοισιν. </l>
<l n="114">αὐτὰρ Ὀδυσσῆος ταλασίφρονος οὔ ποτ' ἔφασκε </l>
<l n="115">ζωοῦ οὐδὲ θανόντος ἐπιχθονίων τευ ἀκοῦσαι, </l>
<l n="116">ἀλλά μ' ἐς Ἀτρεΐδην, δουρικλειτὸν Μενέλαον, </l>
<l n="117">ἵπποισι προὔπεμψε καὶ ἅρμασι κολλητοῖσιν. </l>
<l n="118">ἔνθ' ἴδον Ἀργείην Ἑλένην, ἧς εἵνεκα πολλὰ </l>
<l n="119">Ἀργεῖοι Τρῶές τε θεῶν ἰότητι μόγησαν. </l>
<l n="120">εἴρετο δ' αὐτίκ' ἔπειτα βοὴν ἀγαθὸς Μενέλαος, </l>
<l n="121">ὅττευ χρηΐζων ἱκόμην Λακεδαίμονα δῖαν· </l>
<l n="122">αὐτὰρ ἐγὼ τῷ πᾶσαν ἀληθείην κατέλεξα. </l>
<l n="123">καὶ τότε δή μ' ἐπέεσσιν ἀμειβόμενος προσέειπεν· </l>
<l n="124">’ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ </l>
<l n="125">ἤθελον εὐνηθῆναι, ἀνάλκιδες αὐτοὶ ἐόντες. </l>
<l n="126">ὡς δ' ὁπότ' ἐν ξυλόχῳ ἔλαφος κρατεροῖο λέοντος </l>
<l n="127">νεβροὺς κοιμήσασα νεηγενέας γαλαθηνοὺς </l>
<l n="128">κνημοὺς ἐξερέῃσι καὶ ἄγκεα ποιήεντα </l>
<l n="129">βοσκομένη, ὁ δ' ἔπειτα ἑὴν εἰσήλυθεν εὐνήν, </l>
<l n="130">ἀμφοτέροισι δὲ τοῖσιν ἀεικέα πότμον ἐφῆκεν, </l>
<l n="131">ὣς Ὀδυσεὺς κείνοισιν ἀεικέα πότμον ἐφήσει. </l>
<l n="132">αἲ γάρ, Ζεῦ τε πάτερ καὶ Ἀθηναίη καὶ Ἄπολλον, </l>
<l n="133">τοῖος ἐὼν οἷός ποτ' ἐϋκτιμένῃ ἐνὶ Λέσβῳ </l>
<l n="134">ἐξ ἔριδος Φιλομηλεΐδῃ ἐπάλαισεν ἀναστάς, </l>
<l n="135">κὰδ δ' ἔβαλε κρατερῶς, κεχάροντο δὲ πάντες Ἀχαιοί, </l>
<l n="136">τοῖος ἐὼν μνηστῆρσιν ὁμιλήσειεν Ὀδυσσεύς· <pb/> </l>
<l n="137">πάντες κ' ὠκύμοροί τε γενοίατο πικρόγαμοί τε. </l>
<l n="138">ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε </l>
<l n="139">ἄλλα παρὲξ εἴποιμι παρακλιδὸν οὐδ' ἀπατήσω· </l>
<l n="140">ἀλλὰ τὰ μέν μοι ἔειπε γέρων ἅλιος νημερτής, </l>
<l n="141">τῶν οὐδέν τοι ἐγὼ κρύψω ἔπος οὐδ' ἐπικεύσω. </l>
<l n="142">φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα, </l>
<l n="143">νύμφης ἐν μεγάροισι Καλυψοῦς, ἥ μιν ἀνάγκῃ </l>
<l n="144">ἴσχει· ὁ δ' οὐ δύναται ἣν πατρίδα γαῖαν ἱκέσθαι· </l>
<l n="145">οὐ γάρ οἱ πάρα νῆες ἐπήρετμοι καὶ ἑταῖροι, </l>
<l n="146">οἵ κέν μιν πέμποιεν ἐπ' εὐρέα νῶτα θαλάσσης.’ </l>
<l n="147">ὣς ἔφατ' Ἀτρεΐδης, δουρικλειτὸς Μενέλαος. </l>
<l n="148">ταῦτα τελευτήσας νεόμην· ἔδοσαν δέ μοι οὖρον </l>
<l n="149">ἀθάνατοι, τοί μ' ὦκα φίλην ἐς πατρίδ' ἔπεμψαν." </l>
<l n="150" rend="indent(1)">ὣς φάτο, τῇ δ' ἄρα θυμὸν ἐνὶ στήθεσσιν ὄρινε. </l>
<l n="151">τοῖσι δὲ καὶ μετέειπε Θεοκλύμενος θεοειδής· </l>
<l n="152" rend="indent(1)">"ὦ γύναι αἰδοίη Λαερτιάδεω Ὀδυσῆος, </l>
<l n="153">ἦ τοι ὅ γ' οὐ σάφα οἶδεν, ἐμεῖο δὲ σύνθεο μῦθον· </l>
<l n="154">ἀτρεκέως γάρ τοι μαντεύσομαι οὐδ' ἐπικεύσω. </l>
<l n="155">ἴστω νῦν Ζεὺς πρῶτα θεῶν ξενίη τε τράπεζα </l>
<l n="156">ἱστίη τ' Ὀδυσῆος ἀμύμονος, ἣν ἀφικάνω, </l>
<l n="157">ὡς ἦ τοι Ὀδυσεὺς ἤδη ἐν πατρίδι γαίῃ, </l>
<l n="158">ἥμενος ἢ ἕρπων, τάδε πευθόμενος κακὰ ἔργα, </l>
<l n="159">ἔστιν, ἀτὰρ μνηστῆρσι κακὸν πάντεσσι φυτεύει, </l>
<l n="160">οἷον ἐγὼν οἰωνὸν ἐϋσσέλμου ἐπὶ νηὸς </l>
<l n="161">ἥμενος ἐφρασάμην καὶ Τηλεμάχῳ ἐγεγώνευν." </l>
<l n="162" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="163">"αἲ γὰρ τοῦτο, ξεῖνε, ἔπος τετελεσμένον εἴη· <pb/> </l>
<l n="164">τῶ κε τάχα γνοίης φιλότητά τε πολλά τε δῶρα </l>
<l n="165">ἐξ ἐμεῦ, ὥς κέν τίς σε συναντόμενος μακαρίζοι." </l>
<l n="166" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="167">μνηστῆρες δὲ πάροιθεν Ὀδυσσῆος μεγάροιο </l>
<l n="168">δίσκοισιν τέρποντο καὶ αἰγανέῃσιν ἱέντες </l>
<l n="169">ἐν τυκτῷ δαπέδῳ, ὅθι περ πάρος, ὕβριν ἔχοντες. </l>
<l n="170">ἀλλ' ὅτε δὴ δείπνηστος ἔην καὶ ἐπήλυθε μῆλα </l>
<l n="171">πάντοθεν ἐξ ἀγρῶν, οἱ δ' ἤγαγον οἳ τὸ πάρος περ, </l>
<l n="172">καὶ τότε δή σφιν ἔειπε Μέδων· ὃς γάρ ῥα μάλιστα </l>
<l n="173">ἥνδανε κηρύκων καί σφιν παρεγίνετο δαιτί· </l>
<l n="174" rend="indent(1)">"κοῦροι, ἐπεὶ δὴ πάντες ἐτέρφθητε φρέν' ἀέθλοις, </l>
<l n="175">ἔρχεσθε πρὸς δώμαθ', ἵν' ἐντυνώμεθα δαῖτα· </l>
<l n="176">οὐ μὲν γάρ τι χέρειον ἐν ὥρῃ δεῖπνον ἑλέσθαι." </l>
<l n="177" rend="indent(1)">ὣς ἔφαθ', οἱ δ' ἀνστάντες ἔβαν πείθοντό τε μύθῳ. </l>
<l n="178">αὐτὰρ ἐπεί ῥ' ἵκοντο δόμους ἐῢ ναιετάοντας, </l>
<l n="179">χλαίνας μὲν κατέθεντο κατὰ κλισμούς τε θρόνους τε, </l>
<l n="180">οἱ δ' ἱέρευον ὄϊς μεγάλους καὶ πίονας αἶγας, </l>
<l n="181">ἵρευον δὲ σύας σιάλους καὶ βοῦν ἀγελαίην, </l>
<l n="182">δαῖτ' ἐντυνόμενοι. τοὶ δ' ἐξ ἀγροῖο πόλινδε </l>
<l n="183">ὠτρύνοντ' Ὀδυσεύς τ' ἰέναι καὶ δῖος ὑφορβός. </l>
<l n="184">τοῖσι δὲ μύθων ἦρχε συβώτης, ὄρχαμος ἀνδρῶν· </l>
<l n="185" rend="indent(1)">"ξεῖν', ἐπεὶ ἂρ δὴ ἔπειτα πόλινδ' ἴμεναι μενεαίνεις </l>
<l n="186">σήμερον, ὡς ἐπέτελλεν ἄναξ ἐμός· —ἦ σ' ἂν ἐγώ γε </l>
<l n="187">αὐτοῦ βουλοίμην σταθμῶν ῥυτῆρα λιπέσθαι· </l>
<l n="188">ἀλλὰ τὸν αἰδέομαι καὶ δείδια, μή μοι ὀπίσσω </l>
<l n="189">νεικείῃ· χαλεπαὶ δέ τ' ἀνάκτων εἰσὶν ὁμοκλαί· — <pb/> </l>
<l n="190">ἀλλ' ἄγε νῦν ἴομεν· δὴ γὰρ μέμβλωκε μάλιστα </l>
<l n="191">ἦμαρ, ἀτὰρ τάχα τοι ποτὶ ἕσπερα ῥίγιον ἔσται." </l>
<l n="192" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="193">"γινώσκω, φρονέω· τά γε δὴ νοέοντι κελεύεις. </l>
<l n="194">ἀλλ' ἴομεν, σὺ δ' ἔπειτα διαμπερὲς ἡγεμόνευε. </l>
<l n="195">δὸς δέ μοι, εἴ ποθί τοι ῥόπαλον τετμημένον ἐστί, </l>
<l n="196">σκηρίπτεσθ', ἐπεὶ ἦ φατ' ἀρισφαλέ' ἔμμεναι οὐδόν." </l>
<l n="197" rend="indent(1)">ἦ ῥα, καὶ ἀμφ' ὤμοισιν ἀεικέα βάλλετο πήρην, </l>
<l n="198">πυκνὰ ῥωγαλέην, ἐν δὲ στρόφος ἦεν ἀορτήρ· </l>
<l n="199">Εὔμαιος δ' ἄρα οἱ σκῆπτρον θυμαρὲς ἔδωκε. </l>
<l n="200">τὼ βήτην, σταθμὸν δὲ κύνες καὶ βώτορες ἄνδρες </l>
<l n="201">ῥύατ' ὄπισθε μένοντες. ὁ δ' ἐς πόλιν ἦγεν ἄνακτα </l>
<l n="202">πτωχῷ λευγαλέῳ ἐναλίγκιον ἠδὲ γέροντι, </l>
<l n="203">σκηπτόμενον· τὰ δὲ λυγρὰ περὶ χροῒ εἵματα ἕστο. </l>
<l n="204" rend="indent(1)">ἀλλ' ὅτε δὴ στείχοντες ὁδὸν κάτα παιπαλόεσσαν </l>
<l n="205">ἄστεος ἐγγὺς ἔσαν καὶ ἐπὶ κρήνην ἀφίκοντο </l>
<l n="206">τυκτὴν καλλίροον, ὅθεν ὑδρεύοντο πολῖται, </l>
<l n="207">τὴν ποίησ' Ἴθακος καὶ Νήριτος ἠδὲ Πολύκτωρ· </l>
<l n="208">ἀμφὶ δ' ἄρ' αἰγείρων ὑδατοτρεφέων ἦν ἄλσος, </l>
<l n="209">πάντοσε κυκλοτερές, κατὰ δὲ ψυχρὸν ῥέεν ὕδωρ </l>
<l n="210">ὑψόθεν ἐκ πέτρης· βωμὸς δ' ἐφύπερθε τέτυκτο </l>
<l n="211">Νυμφάων, ὅθι πάντες ἐπιρρέζεσκον ὁδῖται· </l>
<l n="212">ἔνθα σφέας ἐκίχανεν υἱὸς Δολίοιο Μελανθεὺς </l>
<l n="213">αἶγας ἄγων, αἳ πᾶσι μετέπρεπον αἰπολίοισι, </l>
<l n="214">δεῖπνον μνηστήρεσσι· δύω δ' ἅμ' ἕποντο νομῆες. </l>
<l n="215">τοὺς δὲ ἰδὼν νείκεσσεν ἔπος τ' ἔφατ' ἔκ τ' ὀνόμαζεν </l>
<l n="216">ἔκπαγλον καὶ ἀεικές· ὄρινε δὲ κῆρ Ὀδυσῆος· </l>
<l n="217" rend="indent(1)">"νῦν μὲν δὴ μάλα πάγχυ κακὸς κακὸν ἡγηλάζει, <pb/> </l>
<l n="218">ὡς αἰεὶ τὸν ὁμοῖον ἄγει θεὸς ὡς τὸν ὁμοῖον. </l>
<l n="219">πῇ δὴ τόνδε μολοβρὸν ἄγεις, ἀμέγαρτε συβῶτα, </l>
<l n="220">πτωχὸν ἀνιηρόν, δαιτῶν ἀπολυμαντῆρα; </l>
<l n="221">ὃς πολλῇς φλιῇσι παραστὰς φλίψεται ὤμους, </l>
<l n="222">αἰτίζων ἀκόλους, οὐκ ἄορα οὐδὲ λέβητας. </l>
<l n="223">τόν γ' εἴ μοι δοίης σταθμῶν ῥυτῆρα γενέσθαι </l>
<l n="224">σηκοκόρον τ' ἔμεναι θαλλόν τ' ἐρίφοισι φορῆναι, </l>
<l n="225">καί κεν ὀρὸν πίνων μεγάλην ἐπιγουνίδα θεῖτο. </l>
<l n="226">ἀλλ' ἐπεὶ οὖν δὴ ἔργα κάκ' ἔμμαθεν, οὐκ ἐθελήσει </l>
<l n="227">ἔργον ἐποίχεσθαι, ἀλλὰ πτώσσων κατὰ δῆμον </l>
<l n="228">βούλεται αἰτίζων βόσκειν ἣν γαστέρ' ἄναλτον. </l>
<l n="229">ἀλλ' ἔκ τοι ἐρέω, τὸ δὲ καὶ τετελεσμένον ἔσται· </l>
<l n="230">αἴ κ' ἔλθῃ πρὸς δώματ' Ὀδυσσῆος θείοιο, </l>
<l n="231">πολλά οἱ ἀμφὶ κάρη σφέλα ἀνδρῶν ἐκ παλαμάων </l>
<l n="232">πλευραὶ ἀποτρίψουσι δόμον κάτα βαλλομένοιο." </l>
<l n="233" rend="indent(1)">ὣς φάτο, καὶ παριὼν λὰξ ἔνθορεν ἀφραδίῃσιν </l>
<l n="234">ἰσχίῳ· οὐδέ μιν ἐκτὸς ἀταρπιτοῦ ἐστυφέλιξεν, </l>
<l n="235">ἀλλ' ἔμεν' ἀσφαλέως. ὁ δὲ μερμήριξεν Ὀδυσσεύς, </l>
<l n="236">ἠὲ μεταΐξας ῥοπάλῳ ἐκ θυμὸν ἕλοιτο </l>
<l n="237">ἦ πρὸς γῆν ἐλάσειε κάρη ἀμφουδὶς ἀείρας· </l>
<l n="238">ἀλλ' ἐπετόλμησε, φρεσὶ δ' ἔσχετο. τὸν δὲ συβώτης </l>
<l n="239">νείκεσ' ἐσάντα ἰδών, μέγα δ' εὔξατο χεῖρας ἀνασχών· </l>
<l n="240" rend="indent(1)">"Νύμφαι κρηναῖαι, κοῦραι Διός, εἴ ποτ' Ὀδυσσεὺς </l>
<l n="241">ὔμμ' ἐπὶ μηρί' ἔκηε, καλύψας πίονι δημῷ, <pb/> </l>
<l n="242">ἀρνῶν ἠδ' ἐρίφων, τόδε μοι κρηήνατ' ἐέλδωρ, </l>
<l n="243">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων. </l>
<l n="244">τῶ κέ τοι ἀγλαΐας γε διασκεδάσειεν ἁπάσας, </l>
<l n="245">τὰς νῦν ὑβρίζων φορέεις, ἀλαλήμενος αἰεὶ </l>
<l n="246">ἄστυ κάτ'· αὐτὰρ μῆλα κακοὶ φθείρουσι νομῆες." </l>
<l n="247" rend="indent(1)">τὸν δ' αὖτε προσέειπε Μελάνθιος, αἰπόλος αἰγῶν· </l>
<l n="248">"ὢ πόποι, οἷον ἔειπε κύων ὀλοφώϊα εἰδώς, </l>
<l n="249">τόν ποτ' ἐγὼν ἐπὶ νηὸς ἐϋσσέλμοιο μελαίνης </l>
<l n="250">ἄξω τῆλ' Ἰθάκης, ἵνα μοι βίοτον πολὺν ἄλφοι. </l>
<l n="251">αἲ γὰρ Τηλέμαχον βάλοι ἀργυρότοξος Ἀπόλλων </l>
<l n="252">σήμερον ἐν μεγάροισ', ἢ ὑπὸ μνηστῆρσι δαμείη, </l>
<l n="253">ὡς Ὀδυσῆΐ γε τηλοῦ ἀπώλετο νόστιμον ἦμαρ." </l>
<l n="254" rend="indent(1)">ὣς εἰπὼν τοὺς μὲν λίπεν αὐτόθι ἦκα κιόντας, </l>
<l n="255">αὐτὰρ ὁ βῆ, μάλα δ' ὦκα δόμους ἵκανεν ἄνακτος. </l>
<l n="256">αὐτίκα δ' εἴσω ἴεν, μετὰ δὲ μνηστῆρσι καθῖζεν, </l>
<l n="257">ἀντίον Εὐρυμάχου· τὸν γὰρ φιλέεσκε μάλιστα. </l>
<l n="258">τῷ πάρα μὲν κρειῶν μοῖραν θέσαν οἳ πονέοντο, </l>
<l n="259">σῖτον δ' αἰδοίη ταμίη παρέθηκε φέρουσα </l>
<l n="260">ἔδμεναι. ἀγχίμολον δ' Ὀδυσεὺς καὶ δῖος ὑφορβὸς </l>
<l n="261">στήτην ἐρχομένω, περὶ δέ σφεας ἤλυθ' ἰωὴ </l>
<l n="262">φόρμιγγος γλαφυρῆς· ἀνὰ γάρ σφισι βάλλετ' ἀείδειν </l>
<l n="263">Φήμιος. αὐτὰρ ὁ χειρὸς ἑλὼν προσέειπε συβώτην· </l>
<l n="264" rend="indent(1)">"Εὔμαι', ἦ μάλα δὴ τάδε δώματα κάλ' Ὀδυσῆος· </l>
<l n="265">ῥεῖα δ' ἀρίγνωτ' ἐστὶ καὶ ἐν πολλοῖσιν ἰδέσθαι. </l>
<l n="266">ἐξ ἑτέρων ἕτερ' ἐστίν, ἐπήσκηται δέ οἱ αὐλὴ </l>
<l n="267">τοίχῳ καὶ θριγκοῖσι, θύραι δ' εὐερκέες εἰσὶ </l>
<l n="268">δικλίδες· οὔ κέν τίς μιν ἀνὴρ ὑπεροπλίσσαιτο. </l>
<l n="269">γινώσκω δ', ὅτι πολλοὶ ἐν αὐτῷ δαῖτα τίθενται <pb/> </l>
<l n="270">ἄνδρες, ἐπεὶ κνίση μὲν ἐνήνοθεν, ἐν δέ τε φόρμιγξ </l>
<l n="271">ἠπύει, ἣν ἄρα δαιτὶ θεοὶ ποίησαν ἑταίρην." </l>
<l n="272" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="273">"ῥεῖ' ἔγνως, ἐπεὶ οὐδὲ τά τ' ἄλλα πέρ ἐσσ' ἀνοήμων. </l>
<l n="274">ἀλλ' ἄγε δὴ φραζώμεθ', ὅπως ἔσται τάδε ἔργα. </l>
<l n="275">ἠὲ σὺ πρῶτος ἔσελθε δόμους ἐῢ ναιετάοντας, </l>
<l n="276">δύσεο δὲ μνηστῆρας, ἐγὼ δ' ὑπολείψομαι αὐτοῦ· </l>
<l n="277">εἰ δ' ἐθέλεις, ἐπίμεινον, ἐγὼ δ' εἶμι προπάροιθεν. </l>
<l n="278">μηδὲ σὺ δηθύνειν, μή τίς σ' ἔκτοσθε νοήσας </l>
<l n="279">ἢ βάλῃ ἢ ἐλάσῃ· τὰ δέ σε φράζεσθαι ἄνωγα." </l>
<l n="280" rend="indent(1)">τὸν δ' ἠμείβετ' ἔπειτα πολύτλας δῖος Ὀδυσσεύς· </l>
<l n="281">"γινώσκω, φρονέω· τά γε δὴ νοέοντι κελεύεις. </l>
<l n="282">ἀλλ' ἔρχευ προπάροιθεν, ἐγὼ δ' ὑπολείψομαι αὐτοῦ. </l>
<l n="283">οὐ γάρ τι πληγέων ἀδαήμων οὐδὲ βολάων· </l>
<l n="284">τολμήεις μοι θυμός, ἐπεὶ κακὰ πολλὰ πέπονθα </l>
<l n="285">κύμασι καὶ πολέμῳ· μετὰ καὶ τόδε τοῖσι γενέσθω. </l>
<l n="286">γαστέρα δ' οὔ πως ἔστιν ἀποκρύψαι μεμαυῖαν, </l>
<l n="287">οὐλομένην, ἣ πολλὰ κάκ' ἀνθρώποισι δίδωσι· </l>
<l n="288">τῆς ἕνεκεν καὶ νῆες ἐΰζυγοι ὁπλίζονται </l>
<l n="289">πόντον ἐπ' ἀτρύγετον κακὰ δυσμενέεσσι φέρουσαι." </l>
<l n="290" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="291">ἂν δὲ κύων κεφαλήν τε καὶ οὔατα κείμενος ἔσχεν, </l>
<l n="292">Ἄργος, Ὀδυσσῆος ταλασίφρονος, ὅν ῥά ποτ' αὐτὸς </l>
<l n="293">θρέψε μέν, οὐδ' ἀπόνητο, πάρος δ' εἰς Ἴλιον ἱρὴν </l>
<l n="294">ᾤχετο. τὸν δὲ πάροιθεν ἀγίνεσκον νέοι ἄνδρες </l>
<l n="295">αἶγας ἐπ' ἀγροτέρας ἠδὲ πρόκας ἠδὲ λαγωούς· </l>
<l n="296">δὴ τότε κεῖτ' ἀπόθεστος ἀποιχομένοιο ἄνακτος </l>
<l n="297">ἐν πολλῇ κόπρῳ, ἥ οἱ προπάροιθε θυράων <pb/> </l>
<l n="298">ἡμιόνων τε βοῶν τε ἅλις κέχυτ', ὄφρ' ἂν ἄγοιεν </l>
<l n="299">δμῶες Ὀδυσσῆος τέμενος μέγα κοπρίσσοντες· </l>
<l n="300">ἔνθα κύων κεῖτ' Ἄργος ἐνίπλειος κυνοραιστέων. </l>
<l n="301">δὴ τότε γ', ὡς ἐνόησεν Ὀδυσσέα ἐγγὺς ἐόντα, </l>
<l n="302">οὐρῇ μέν ῥ' ὅ γ' ἔσηνε καὶ οὔατα κάββαλεν ἄμφω, </l>
<l n="303">ἄσσον δ' οὐκέτ' ἔπειτα δυνήσατο οἷο ἄνακτος </l>
<l n="304">ἐλθέμεν· αὐτὰρ ὁ νόσφιν ἰδὼν ἀπομόρξατο δάκρυ, </l>
<l n="305">ῥεῖα λαθὼν Εὔμαιον, ἄφαρ δ' ἐρεείνετο μύθῳ· </l>
<l n="306" rend="indent(1)">"Εὔμαι', ἦ μάλα θαῦμα κύων ὅδε κεῖτ' ἐνὶ κόπρῳ. </l>
<l n="307">καλὸς μὲν δέμας ἐστίν, ἀτὰρ τόδε γ' οὐ σάφα οἶδα, </l>
<l n="308">ἢ δὴ καὶ ταχὺς ἔσκε θέειν ἐπὶ εἴδεϊ τῷδε, </l>
<l n="309">ἦ αὔτως οἷοί τε τραπεζῆες κύνες ἀνδρῶν </l>
<l n="310">γίνοντ', ἀγλαΐης δ' ἕνεκεν κομέουσιν ἄνακτες." </l>
<l n="311" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="312">"καὶ λίην ἀνδρός γε κύων ὅδε τῆλε θανόντος </l>
<l n="313">εἰ τοιόσδ' εἴη ἠμὲν δέμας ἠδὲ καὶ ἔργα, </l>
<l n="314">οἷόν μιν Τροίηνδε κιὼν κατέλειπεν Ὀδυσσεύς, </l>
<l n="315">αἶψά κε θηήσαιο ἰδὼν ταχυτῆτα καὶ ἀλκήν. </l>
<l n="316">οὐ μὲν γάρ τι φύγεσκε βαθείης βένθεσιν ὕλης </l>
<l n="317">κνώδαλον, ὅττι δίοιτο· καὶ ἴχνεσι γὰρ περιῄδη. </l>
<l n="318">νῦν δ' ἔχεται κακότητι, ἄναξ δέ οἱ ἄλλοθι πάτρης </l>
<l n="319">ὤλετο, τὸν δὲ γυναῖκες ἀκηδέες οὐ κομέουσι. </l>
<l n="320">δμῶες δ', εὖτ' ἂν μηκέτ' ἐπικρατέωσιν ἄνακτες, </l>
<l n="321">οὐκέτ' ἔπειτ' ἐθέλουσιν ἐναίσιμα ἐργάζεσθαι· </l>
<l n="322">ἥμισυ γάρ τ' ἀρετῆς ἀποαίνυται εὐρύοπα Ζεὺς </l>
<l n="323">ἀνέρος, εὖτ' ἄν μιν κατὰ δούλιον ἦμαρ ἕλῃσιν." </l>
<l n="324" rend="indent(1)">ὣς εἰπὼν εἰσῆλθε δόμους ἐῢ ναιετάοντας, <pb/> </l>
<l n="325">βῆ δ' ἰθὺς μεγάροιο μετὰ μνηστῆρας ἀγαυούς. </l>
<l n="326">Ἄργον δ' αὖ κατὰ μοῖρ' ἔλαβεν μέλανος θανάτοιο, </l>
<l n="327">αὐτίκ' ἰδόντ' Ὀδυσῆα ἐεικοστῷ ἐνιαυτῷ. </l>
<l n="328" rend="indent(1)">τὸν δὲ πολὺ πρῶτος ἴδε Τηλέμαχος θεοειδὴς </l>
<l n="329">ἐρχόμενον κατὰ δῶμα συβώτην, ὦκα δ' ἔπειτα </l>
<l n="330">νεῦσ' ἐπὶ οἷ καλέσας· ὁ δὲ παπτήνας ἕλε δίφρον </l>
<l n="331">κείμενον, ἔνθα τε δαιτρὸς ἐφίζεσκε κρέα πολλὰ </l>
<l n="332">δαιόμενος μνηστῆρσι δόμον κάτα δαινυμένοισι· </l>
<l n="333">τὸν κατέθηκε φέρων πρὸς Τηλεμάχοιο τράπεζαν </l>
<l n="334">ἀντίον, ἔνθα δ' ἄρ' αὐτὸς ἐφέζετο· τῷ δ' ἄρα κῆρυξ </l>
<l n="335">μοῖραν ἑλὼν ἐτίθει κανέου τ' ἐκ σῖτον ἀείρας. </l>
<l n="336" rend="indent(1)">ἀγχίμολον δὲ μετ' αὐτὸν ἐδύσετο δώματ' Ὀδυσσεύς, </l>
<l n="337">πτωχῷ λευγαλέῳ ἐναλίγκιος ἠδὲ γέροντι, </l>
<l n="338">σκηπτόμενος· τὰ δὲ λυγρὰ περὶ χροῒ εἵματα ἕστο. </l>
<l n="339">ἷζε δ' ἐπὶ μελίνου οὐδοῦ ἔντοσθε θυράων </l>
<l n="340">κλινάμενος σταθμῷ κυπαρισσίνῳ, ὅν ποτε τέκτων </l>
<l n="341">ξέσσεν ἐπισταμένως καὶ ἐπὶ στάθμην ἴθυνε. </l>
<l n="342">Τηλέμαχος δ' ἐπὶ οἷ καλέσας προσέειπε συβώτην, </l>
<l n="343">ἄρτον τ' οὖλον ἑλὼν περικαλλέος ἐκ κανέοιο </l>
<l n="344">καὶ κρέας, ὥς οἱ χεῖρες ἐχάνδανον ἀμφιβαλόντι· </l>
<l n="345" rend="indent(1)">"δὸς τῷ ξείνῳ ταῦτα φέρων αὐτόν τε κέλευε </l>
<l n="346">αἰτίζειν μάλα πάντας ἐποιχόμενον μνηστῆρας· </l>
<l n="347">αἰδὼς δ' οὐκ ἀγαθὴ κεχρημένῳ ἀνδρὶ παρεῖναι." </l>
<l n="348" rend="indent(1)">ὣς φάτο, βῆ δὲ συφορβός, ἐπεὶ τὸν μῦθον ἄκουσεν, </l>
<l n="349">ἀγχοῦ δ' ἱστάμενος ἔπεα πτερόεντ' ἀγόρευε· </l>
<l n="350" rend="indent(1)">"Τηλέμαχός τοι, ξεῖνε, διδοῖ τάδε καί σε κελεύει </l>
<l n="351">αἰτίζειν μάλα πάντας ἐποιχόμενον μνηστῆρας· </l>
<l n="352">αἰδῶ δ' οὐκ ἀγαθήν φησ' ἔμμεναι ἀνδρὶ προΐκτῃ." <pb/> </l>
<l n="353" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="354">"Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι, </l>
<l n="355">καί οἱ πάντα γένοιτο, ὅσα φρεσὶν ᾗσι μενοινᾷ." </l>
<l n="356" rend="indent(1)">ἦ ῥα, καὶ ἀμφοτέρῃσιν ἐδέξατο καὶ κατέθηκεν </l>
<l n="357">αὖθι ποδῶν προπάροιθεν, ἀεικελίης ἐπὶ πήρης, </l>
<l n="358">ἤσθιε δ' εἷος ἀοιδὸς ἐνὶ μεγάροισιν ἄειδεν. </l>
<l n="359">εὖθ' ὁ δεδειπνήκειν, ὁ δ' ἐπαύετο θεῖος ἀοιδός· </l>
<l n="360">μνηστῆρες δ' ὁμάδησαν ἀνὰ μέγαρ'. αὐτὰρ Ἀθήνη </l>
<l n="361">ἄγχι παρισταμένη Λαερτιάδην Ὀδυσῆα </l>
<l n="362">ὤτρυν', ὡς ἂν πύρνα κατὰ μνηστῆρας ἀγείροι </l>
<l n="363">γνοίη θ' οἵ τινές εἰσιν ἐναίσιμοι οἵ τ' ἀθέμιστοι· </l>
<l n="364">ἀλλ' οὐδ' ὧς τιν' ἔμελλ' ἀπαλεξήσειν κακότητος. </l>
<l n="365">βῆ δ' ἴμεν αἰτήσων ἐνδέξια φῶτα ἕκαστον, </l>
<l n="366">πάντοσε χεῖρ' ὀρέγων, ὡς εἰ πτωχὸς πάλαι εἴη. </l>
<l n="367">οἱ δ' ἐλεαίροντες δίδοσαν καὶ ἐθάμβεον αὐτὸν </l>
<l n="368">ἀλλήλους τ' εἴροντο, τίς εἴη καὶ πόθεν ἔλθοι. </l>
<l n="369">τοῖσι δὲ καὶ μετέειπε Μελάνθιος, αἰπόλος αἰγῶν· </l>
<l n="370" rend="indent(1)">"κέκλυτέ μευ, μνηστῆρες ἀγακλειτῆς βασιλείης, </l>
<l n="371">τοῦδε περὶ ξείνου· ἦ γὰρ πρόσθεν μιν ὄπωπα. </l>
<l n="372">ἦ τοι μέν οἱ δεῦρο συβώτης ἡγεμόνευεν, </l>
<l n="373">αὐτὸν δ' οὐ σάφα οἶδα, πόθεν γένος εὔχεται εἶναι." </l>
<l n="374" rend="indent(1)">ὣς ἔφατ', Ἀντίνοος δ' ἔπεσιν νείκεσσε συβώτην· </l>
<l n="375">"ὦ ἀρίγνωτε συβῶτα, τίη δὲ σὺ τόνδε πόλινδε </l>
<l n="376">ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι, </l>
<l n="377">πτωχοὶ ἀνιηροί, δαιτῶν ἀπολυμαντῆρες; <pb/> </l>
<l n="378">ἦ ὄνοσαι, ὅτι τοι βίοτον κατέδουσιν ἄνακτος </l>
<l n="379">ἐνθάδ' ἀγειρόμενοι, σὺ δὲ καί ποθι τόνδ' ἐκάλεσσας;" </l>
<l n="380" rend="indent(1)">τὸν δ' ἀπαμειβόμενος προσέφης, Εὔμαιε συβῶτα· </l>
<l n="381">"Ἀντίνο', οὐ μὲν καλὰ καὶ ἐσθλὸς ἐὼν ἀγορεύεις· </l>
<l n="382">τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν </l>
<l n="383">ἄλλον γ', εἰ μὴ τῶν, οἳ δημιοεργοὶ ἔασι; </l>
<l n="384">μάντιν ἢ ἰητῆρα κακῶν ἢ τέκτονα δούρων, </l>
<l n="385">ἢ καὶ θέσπιν ἀοιδόν, ὅ κεν τέρπῃσιν ἀείδων. </l>
<l n="386">οὗτοι γὰρ κλητοί γε βροτῶν ἐπ' ἀπείρονα γαῖαν· </l>
<l n="387">πτωχὸν δ' οὐκ ἄν τις καλέοι τρύξοντα ἓ αὐτόν. </l>
<l n="388">ἀλλ' αἰεὶ χαλεπὸς περὶ πάντων εἰς μνηστήρων </l>
<l n="389">δμωσὶν Ὀδυσσῆος, περὶ δ' αὖτ' ἐμοί· αὐτὰρ ἐγώ γε </l>
<l n="390">οὐκ ἀλέγω, εἷός μοι ἐχέφρων Πηνελόπεια </l>
<l n="391">ζώει ἐνὶ μεγάροις καὶ Τηλέμαχος θεοειδής." </l>
<l n="392" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="393">"σίγα, μή μοι τοῦτον ἀμείβεο πόλλ' ἐπέεσσιν· </l>
<l n="394">Ἀντίνοος δ' εἴωθε κακῶς ἐρεθιζέμεν αἰεὶ </l>
<l n="395">μύθοισιν χαλεποῖσιν, ἐποτρύνει δὲ καὶ ἄλλους." </l>
<l n="396" rend="indent(1)">ἦ ῥα, καὶ Ἀντίνοον ἔπεα πτερόεντα προσηύδα· </l>
<l n="397">"Ἀντίνο', ἦ μευ καλὰ πατὴρ ὣς κήδεαι υἷος, </l>
<l n="398">ὃς τὸν ξεῖνον ἄνωγας ἀπὸ μεγάροιο δίεσθαι </l>
<l n="399">μύθῳ ἀναγκαίῳ· μὴ τοῦτο θεὸς τελέσειε. </l>
<l n="400">δός οἱ ἑλών· οὔ τοι φθονέω· κέλομαι γὰρ ἐγώ γε. </l>
<l n="401">μήτ' οὖν μητέρ' ἐμὴν ἅζευ τό γε μήτε τιν' ἄλλον </l>
<l n="402">[δμώων, οἳ κατὰ δώματ' Ὀδυσσῆος θείοιο.] </l>
<l n="403">ἀλλ' οὔ τοι τοιοῦτον ἐνὶ στήθεσσι νόημα· </l>
<l n="404">αὐτὸς γὰρ φαγέμεν πολὺ βούλεαι ἢ δόμεν ἄλλῳ." </l>
<l n="405" rend="indent(1)">τὸν δ' αὖτ' Ἀντίνοος ἀπαμειβόμενος προσέειπε· <pb/> </l>
<l n="406">"Τηλέμαχ' ὑψαγόρη, μένος ἄσχετε, ποῖον ἔειπες. </l>
<l n="407">εἴ οἱ τόσσον πάντες ὀρέξειαν μνηστῆρες, </l>
<l n="408">καί κέν μιν τρεῖς μῆνας ἀπόπροθεν οἶκος ἐρύκοι." </l>
<l n="409" rend="indent(1)">ὣς ἄρ' ἔφη, καὶ θρῆνυν ἑλὼν ὑπέφηνε τραπέζης </l>
<l n="410">κείμενον, ᾧ ῥ' ἔπεχεν λιπαροὺς πόδας εἰλαπινάζων. </l>
<l n="411">οἱ δ' ἄλλοι πάντες δίδοσαν, πλῆσαν δ' ἄρα πήρην </l>
<l n="412">σίτου καὶ κρειῶν. τάχα δὴ καὶ μέλλεν Ὀδυσσεὺς </l>
<l n="413">αὖτις ἐπ' οὐδὸν ἰὼν προικὸς γεύσασθαι Ἀχαιῶν· </l>
<l n="414">στῆ δὲ παρ' Ἀντίνοον καί μιν πρὸς μῦθον ἔειπε· </l>
<l n="415" rend="indent(1)">"δός, φίλος· οὐ μέν μοι δοκέεις ὁ κάκιστος Ἀχαιῶν </l>
<l n="416">ἔμμεναι, ἀλλ' ὤριστος, ἐπεὶ βασιλῆϊ ἔοικας. </l>
<l n="417">τῶ σε χρὴ δόμεναι καὶ λώϊον ἠέ περ ἄλλοι </l>
<l n="418">σίτου· ἐγὼ δέ κέ σε κλείω κατ' ἀπείρονα γαῖαν. </l>
<l n="419">καὶ γὰρ ἐγώ ποτε οἶκον ἐν ἀνθρώποισιν ἔναιον </l>
<l n="420">ὄλβιος ἀφνειὸν καὶ πολλάκι δόσκον ἀλήτῃ </l>
<l n="421">τοίῳ, ὁποῖος ἔοι καὶ ὅτευ κεχρημένος ἔλθοι· </l>
<l n="422">ἦσαν δὲ δμῶες μάλα μυρίοι ἄλλα τε πολλά, </l>
<l n="423">οἷσίν τ' εὖ ζώουσι καὶ ἀφνειοὶ καλέονται. </l>
<l n="424">ἀλλὰ Ζεὺς ἀλάπαξε Κρονίων· —ἤθελε γάρ που· — </l>
<l n="425">ὅς μ' ἅμα ληϊστῆρσι πολυπλάγκτοισιν ἀνῆκεν </l>
<l n="426">Αἴγυπτόνδ' ἰέναι, δολιχὴν ὁδόν, ὄφρ' ἀπολοίμην. </l>
<l n="427">στῆσα δ' ἐν Αἰγύπτῳ ποταμῷ νέας ἀμφιελίσσας. </l>
<l n="428">ἔνθ' ἦ τοι μὲν ἐγὼ κελόμην ἐρίηρας ἑταίρους </l>
<l n="429">αὐτοῦ πὰρ νήεσσι μένειν καὶ νῆας ἔρυσθαι, </l>
<l n="430">ὀπτῆρας δὲ κατὰ σκοπιὰς ὤτρυνα νέεσθαι. </l>
<l n="431">οἱ δ' ὕβρει εἴξαντες, ἐπισπόμενοι μένεϊ σφῷ, </l>
<l n="432">αἶψα μάλ' Αἰγυπτίων ἀνδρῶν περικαλλέας ἀγροὺς <pb/> </l>
<l n="433">πόρθεον, ἐκ δὲ γυναῖκας ἄγον καὶ νήπια τέκνα </l>
<l n="434">αὐτούς τ' ἔκτεινον· τάχα δ' ἐς πόλιν ἵκετ' ἀϋτή. </l>
<l n="435">οἱ δὲ βοῆς ἀΐοντες ἅμ' ἠόϊ φαινομένηφι </l>
<l n="436">ἦλθον· πλῆτο δὲ πᾶν πεδίον πεζῶν τε καὶ ἵππων </l>
<l n="437">χαλκοῦ τε στεροπῆς. ἐν δὲ Ζεὺς τερπικέραυνος </l>
<l n="438">φύζαν ἐμοῖσ' ἑτάροισι κακὴν βάλεν, οὐδέ τις ἔτλη </l>
<l n="439">στῆναι ἐναντίβιον· περὶ γὰρ κακὰ πάντοθεν ἔστη. </l>
<l n="440">ἔνθ' ἡμέων πολλοὺς μὲν ἀπέκτανον ὀξέϊ χαλκῷ, </l>
<l n="441">τοὺς δ' ἄναγον ζωούς, σφίσιν ἐργάζεσθαι ἀνάγκῃ. </l>
<l n="442">αὐτὰρ ἔμ' ἐς Κύπρον ξείνῳ δόσαν ἀντιάσαντι, </l>
<l n="443">Δμήτορι Ἰασίδῃ, ὃς Κύπρου ἶφι ἄνασσεν. </l>
<l n="444">ἔνθεν δὴ νῦν δεῦρο τόδ' ἵκω πήματα πάσχων." </l>
<l n="445" rend="indent(1)">τὸν δ' αὖτ' Ἀντίνοος ἀπαμείβετο φώνησέν τε· </l>
<l n="446">"τίς δαίμων τόδε πῆμα προσήγαγε, δαιτὸς ἀνίην; </l>
<l n="447">στῆθ' οὕτως ἐς μέσσον, ἐμῆς ἀπάνευθε τραπέζης, </l>
<l n="448">μὴ τάχα πικρὴν Αἴγυπτον καὶ Κύπρον ἴδηαι· </l>
<l n="449">ὥς τις θαρσαλέος καὶ ἀναιδής ἐσσι προΐκτης. </l>
<l n="450">ἑξείης πάντεσσι παρίστασαι· οἱ δὲ διδοῦσι </l>
<l n="451">μαψιδίως, ἐπεὶ οὔ τις ἐπίσχεσις οὐδ' ἐλεητὺς </l>
<l n="452">ἀλλοτρίων χαρίσασθαι, ἐπεὶ πάρα πολλὰ ἑκάστῳ." </l>
<l n="453" rend="indent(1)">τὸν δ' ἀναχωρήσας προσέφη πολύμητις Ὀδυσσεύς· </l>
<l n="454">"ὢ πόποι, οὐκ ἄρα σοί γ' ἐπὶ εἴδεϊ καὶ φρένες ἦσαν. </l>
<l n="455">οὐ σύ γ' ἂν ἐξ οἴκου σῷ ἐπιστάτῃ οὐδ' ἅλα δοίης, </l>
<l n="456">ὃς νῦν ἀλλοτρίοισι παρήμενος οὔ τί μοι ἔτλης </l>
<l n="457">σίτου ἀποπροελὼν δόμεναι· τὰ δὲ πολλὰ πάρεστιν." </l>
<l n="458" rend="indent(1)">ὣς ἔφατ', Ἀντίνοος δὲ χολώσατο κηρόθι μᾶλλον </l>
<l n="459">καί μιν ὑπόδρα ἰδὼν ἔπεα πτερόεντα προσηύδα· </l>
<l n="460" rend="indent(1)">"νῦν δή σ' οὐκέτι καλὰ διὲκ μεγάροιο ὀΐω </l>
<l n="461">ἂψ ἀναχωρήσειν, ὅτε δὴ καὶ ὀνείδεα βάζεις." <pb/> </l>
<l n="462" rend="indent(1)">ὣς ἄρ' ἔφη, καὶ θρῆνυν ἑλὼν βάλε δεξιὸν ὦμον </l>
<l n="463">πρυμνότατον κατὰ νῶτον. ὁ δ' ἐστάθη ἠΰτε πέτρη </l>
<l n="464">ἔμπεδον, οὐδ' ἄρα μιν σφῆλεν βέλος Ἀντινόοιο, </l>
<l n="465">ἀλλ' ἀκέων κίνησε κάρη, κακὰ βυσσοδομεύων. </l>
<l n="466">ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο, κὰδ δ' ἄρα πήρην </l>
<l n="467">θῆκεν ἐϋπλείην, μετὰ δὲ μνηστῆρσιν ἔειπε· </l>
<l n="468" rend="indent(1)">"κέκλυτέ μευ, μνηστῆρες ἀγακλειτῆς βασιλείης, </l>
<l n="469">ὄφρ' εἴπω τά με θυμὸς ἐνὶ στήθεσσι κελεύει. </l>
<l n="470">οὐ μὰν οὔτ' ἄχος ἐστὶ μετὰ φρεσὶν οὔτε τι πένθος, </l>
<l n="471">ὁππότ' ἀνὴρ περὶ οἷσι μαχειόμενος κτεάτεσσι </l>
<l n="472">βλήεται ἢ περὶ βουσὶν ἢ ἀργεννῇσ' ὀΐεσσιν· </l>
<l n="473">αὐτὰρ ἔμ' Ἀντίνοος βάλε γαστέρος εἵνεκα λυγρῆς, </l>
<l n="474">οὐλομένης, ἣ πολλὰ κάκ' ἀνθρώποισι δίδωσιν. </l>
<l n="475">ἀλλ' εἴ που πτωχῶν γε θεοὶ καὶ ἐρινύες εἰσίν, </l>
<l n="476">Ἀντίνοον πρὸ γάμοιο τέλος θανάτοιο κιχείη." </l>
<l n="477" rend="indent(1)">τὸν δ' αὖτ' Ἀντίνοος προσέφη, Εὐπείθεος υἱός· </l>
<l n="478">"ἔσθι' ἕκηλος, ξεῖνε, καθήμενος, ἢ ἄπιθ' ἄλλῃ, </l>
<l n="479">μή σε νέοι διὰ δώματ' ἐρύσσωσ', οἷ' ἀγορεύεις, </l>
<l n="480">ἢ ποδὸς ἢ καὶ χειρός, ἀποδρύψωσι δὲ πάντα." </l>
<l n="481" rend="indent(1)">ὣς ἔφαθ', οἱ δ' ἄρα πάντες ὑπερφιάλως νεμέσησαν· </l>
<l n="482">ὧδε δέ τις εἴπεσκε νέων ὑπερηνορεόντων· </l>
<l n="483" rend="indent(1)">"Ἀντίνο', οὐ μὲν κάλ' ἔβαλες δύστηνον ἀλήτην. </l>
<l n="484">οὐλόμεν', εἰ δή πού τις ἐπουράνιος θεός ἐστι· </l>
<l n="485">καί τε θεοὶ ξείνοισιν ἐοικότες ἀλλοδαποῖσι, </l>
<l n="486">παντοῖοι τελέθοντες, ἐπιστρωφῶσι πόληας, </l>
<l n="487">ἀνθρώπων ὕβριν τε καὶ εὐνομίην ἐφορῶντες." </l>
<l n="488" rend="indent(1)">ὣς ἄρ' ἔφαν μνηστῆρες, ὁ δ' οὐκ ἐμπάζετο μύθων. </l>
<l n="489">Τηλέμαχος δ' ἐν μὲν κραδίῃ μέγα πένθος ἄεξε </l>
<l n="490">βλημένου, οὐδ' ἄρα δάκρυ χαμαὶ βάλεν ἐκ βλεφάροιϊν, </l>
<l n="491">ἀλλ' ἀκέων κίνησε κάρη, κακὰ βυσσοδομεύων. <pb/> </l>
<l n="492" rend="indent(1)">τοῦ δ' ὡς οὖν ἤκουσε περίφρων Πηνελόπεια </l>
<l n="493">βλημένου ἐν μεγάρῳ, μετ' ἄρα δμῳῇσιν ἔειπεν· </l>
<l n="494" rend="indent(1)">"αἴθ' οὕτως αὐτόν σε βάλοι κλυτότοξος Ἀπόλλων." </l>
<l n="495" rend="indent(1)">τὴν δ' αὖτ' Εὐρυνόμη ταμίη πρὸς μῦθον ἔειπεν· </l>
<l n="496">"εἰ γὰρ ἐπ' ἀρῇσιν τέλος ἡμετέρῃσι γένοιτο· </l>
<l n="497">οὐκ ἄν τις τούτων γε ἐΰθρονον Ἠῶ ἵκοιτο." </l>
<l n="498" rend="indent(1)">τὴν δ' αὖτε προσέειπε περίφρων Πηνελόπεια· </l>
<l n="499">"μαῖ', ἐχθροὶ μὲν πάντες, ἐπεὶ κακὰ μηχανόωνται· </l>
<l n="500">Ἀντίνοος δὲ μάλιστα μελαίνῃ κηρὶ ἔοικε. </l>
<l n="501">ξεῖνός τις δύστηνος ἀλητεύει κατὰ δῶμα </l>
<l n="502">ἀνέρας αἰτίζων· ἀχρημοσύνη γὰρ ἀνώγει· </l>
<l n="503">ἔνθ' ἄλλοι μὲν πάντες ἐνέπλησάν τ' ἔδοσάν τε, </l>
<l n="504">οὗτος δὲ θρήνυι πρυμνὸν βάλε δεξιὸν ὦμον." </l>
<l n="505" rend="indent(1)">ἡ μὲν ἄρ' ὣς ἀγόρευε μετὰ δμῳῇσι γυναιξὶν </l>
<l n="506">ἡμένη ἐν θαλάμῳ· ὁ δ' ἐδείπνει δῖος Ὀδυσσεύς. </l>
<l n="507">ἡ δ' ἐπὶ οἷ καλέσασα προσηύδα δῖον ὑφορβόν· </l>
<l n="508" rend="indent(1)">"ἔρχεο, δῖ' Εὔμαιε, κιὼν τὸν ξεῖνον ἄνωχθι </l>
<l n="509">ἐλθέμεν, ὄφρα τί μιν προσπτύξομαι ἠδ' ἐρέωμαι, </l>
<l n="510">εἴ που Ὀδυσσῆος ταλασίφρονος ἠὲ πέπυσται </l>
<l n="511">ἢ ἴδεν ὀφθαλμοῖσι· πολυπλάγκτῳ γὰρ ἔοικε." </l>
<l n="512" rend="indent(1)">τὴν δ' ἀπαμειβόμενος προσέφης, Εὔμαιε συβῶτα· </l>
<l n="513">"εἰ γάρ τοι, βασίλεια, σιωπήσειαν Ἀχαιοί· </l>
<l n="514">οἷ' ὅ γε μυθεῖται, θέλγοιτό κέ τοι φίλον ἦτορ. </l>
<l n="515">τρεῖς γὰρ δή μιν νύκτας ἔχον, τρία δ' ἤματ' ἔρυξα </l>
<l n="516">ἐν κλισίῃ· πρῶτον γὰρ ἔμ' ἵκετο νηὸς ἀποδράς· </l>
<l n="517">ἀλλ' οὔ πω κακότητα διήνυσεν ἣν ἀγορεύων. </l>
<l n="518">ὡς δ' ὅτ' ἀοιδὸν ἀνὴρ ποτιδέρκεται, ὅς τε θεῶν ἒξ </l>
<l n="519">ἀείδῃ δεδαὼς ἔπε' ἱμερόεντα βροτοῖσι, </l>
<l n="520">τοῦ δ' ἄμοτον μεμάασιν ἀκουέμεν, ὁππότ' ἀείδῃ· <pb/> </l>
<l n="521">ὣς ἐμὲ κεῖνος ἔθελγε παρήμενος ἐν μεγάροισι. </l>
<l n="522">φησὶ δ' Ὀδυσσῆος ξεῖνος πατρώϊος εἶναι, </l>
<l n="523">Κρήτῃ ναιετάων, ὅθι Μίνωος γένος ἐστίν. </l>
<l n="524">ἔνθεν δὴ νῦν δεῦρο τόδ' ἵκετο πήματα πάσχων </l>
<l n="525">προπροκυλινδόμενος· στεῦται δ' Ὀδυσῆος ἀκοῦσαι </l>
<l n="526">ἀγχοῦ, Θεσπρωτῶν ἀνδρῶν ἐν πίονι δήμῳ, </l>
<l n="527">ζωοῦ· πολλὰ δ' ἄγει κειμήλια ὅνδε δόμονδε." </l>
<l n="528" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="529">"ἔρχεο, δεῦρο κάλεσσον, ἵν' ἀντίον αὐτὸς ἐνίσπῃ. </l>
<l n="530">οὗτοι δ' ἠὲ θύρῃσι καθήμενοι ἑψιαάσθων </l>
<l n="531">ἢ αὐτοῦ κατὰ δώματ', ἐπεί σφισι θυμὸς ἐΰφρων. </l>
<l n="532">αὐτῶν μὲν γὰρ κτήματ' ἀκήρατα κεῖτ' ἐνὶ οἴκῳ, </l>
<l n="533">σῖτος καὶ μέθυ ἡδύ· τὰ μέν τ' οἰκῆες ἔδουσιν, </l>
<l n="534">οἱ δ' εἰς ἡμετέρου πωλεύμενοι ἤματα πάντα, </l>
<l n="535">βοῦς ἱερεύοντες καὶ ὄϊς καὶ πίονας αἶγας, </l>
<l n="536">εἰλαπινάζουσιν πίνουσί τε αἴθοπα οἶνον </l>
<l n="537">μαψιδίως· τὰ δὲ πολλὰ κατάνεται· οὐ γὰρ ἔπ' ἀνήρ, </l>
<l n="538">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι. </l>
<l n="539">εἰ δ' Ὀδυσεὺς ἔλθοι καὶ ἵκοιτ' ἐς πατρίδα γαῖαν, </l>
<l n="540">αἶψά κε σὺν ᾧ παιδὶ βίας ἀποτείσεται ἀνδρῶν." </l>
<l n="541" rend="indent(1)">ὣς φάτο, Τηλέμαχος δὲ μέγ' ἔπταρεν, ἀμφὶ δὲ δῶμα </l>
<l n="542">σμερδαλέον κονάβησε· γέλασσε δὲ Πηνελόπεια, </l>
<l n="543">αἶψα δ' ἄρ' Εὔμαιον ἔπεα πτερόεντα προσηύδα· </l>
<l n="544" rend="indent(1)">"ἔρχεό μοι, τὸν ξεῖνον ἐναντίον ὧδε κάλεσσον. </l>
<l n="545">οὐχ ὁράᾳς, ὅ μοι υἱὸς ἐπέπταρε πᾶσιν ἔπεσσι; </l>
<l n="546">τῶ κε καὶ οὐκ ἀτελὴς θάνατος μνηστῆρσι γένοιτο </l>
<l n="547">πᾶσι μάλ', οὐδέ κέ τις θάνατον καὶ κῆρας ἀλύξει. </l>
<l n="548">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· <pb/> </l>
<l n="549">αἴ κ' αὐτὸν γνώω νημερτέα πάντ' ἐνέποντα, </l>
<l n="550">ἕσσω μιν χλαῖνάν τε χιτῶνά τε, εἵματα καλά." </l>
<l n="551" rend="indent(1)">ὣς φάτο, βῆ δὲ συφορβός, ἐπεὶ τὸν μῦθον ἄκουσεν, </l>
<l n="552">ἀγχοῦ δ' ἱστάμενος ἔπεα πτερόεντα προσηύδα· </l>
<l n="553" rend="indent(1)">"ξεῖνε πάτερ, καλέει σε περίφρων Πηνελόπεια, </l>
<l n="554">μήτηρ Τηλεμάχοιο· μεταλλῆσαί τί ἑ θυμὸς </l>
<l n="555">ἀμφὶ πόσει κέλεται, καὶ κήδεά περ πεπαθυίῃ. </l>
<l n="556">εἰ δέ κέ σε γνώῃ νημερτέα πάντ' ἐνέποντα, </l>
<l n="557">ἕσσει σε χλαῖνάν τε χιτῶνά τε, τῶν σὺ μάλιστα </l>
<l n="558">χρηΐζεις· σῖτον δὲ καὶ αἰτίζων κατὰ δῆμον </l>
<l n="559">γαστέρα βοσκήσεις· δώσει δέ τοι ὅς κ' ἐθέλῃσι." </l>
<l n="560" rend="indent(1)">τὸν δ' αὖτε προσέειπε πολύτλας δῖος Ὀδυσσεύς· </l>
<l n="561">"Εὔμαι', αἶψά κ' ἐγὼ νημερτέα πάντ' ἐνέποιμι </l>
<l n="562">κούρῃ Ἰκαρίοιο, περίφρονι Πηνελοπείῃ· </l>
<l n="563">οἶδα γὰρ εὖ περὶ κείνου, ὁμὴν δ' ἀνεδέγμεθ' ὀϊζύν. </l>
<l n="564">ἀλλὰ μνηστήρων χαλεπῶν ὑποδείδι' ὅμιλον, </l>
<l n="565">[τῶν ὕβρις τε βίη τε σιδήρεον οὐρανὸν ἵκει.] </l>
<l n="566">καὶ γὰρ νῦν, ὅτε μ' οὗτος ἀνὴρ κατὰ δῶμα κιόντα </l>
<l n="567">οὔ τι κακὸν ῥέξαντα βαλὼν ὀδύνῃσιν ἔδωκεν, </l>
<l n="568">οὔτε τι Τηλέμαχος τό γ' ἐπήρκεσεν οὔτε τις ἄλλος. </l>
<l n="569">τῶ νῦν Πηνελόπειαν ἐνὶ μεγάροισιν ἄνωχθι </l>
<l n="570">μεῖναι, ἐπειγομένην περ, ἐς ἠέλιον καταδύντα· </l>
<l n="571">καὶ τότε μ' εἰρέσθω πόσιος πέρι νόστιμον ἦμαρ </l>
<l n="572">ἀσσοτέρω καθίσασα παραὶ πυρί· εἵματα γάρ τοι </l>
<l n="573">λύγρ' ἔχω· οἶσθα καὶ αὐτός, ἐπεί σε πρῶθ' ἱκέτευσα." </l>
<l n="574" rend="indent(1)">ὣς φάτο, βῆ δὲ συφορβός, ἐπεὶ τὸν μῦθον ἄκουσε. </l>
<l n="575">τὸν δ' ὑπὲρ οὐδοῦ βάντα προσηύδα Πηνελόπεια· </l>
<l n="576" rend="indent(1)">"οὐ σύ γ' ἄγεις, Εὔμαιε; τί τοῦτ' ἐνόησεν ἀλήτης; <pb/> </l>
<l n="577">ἤ τινά που δείσας ἐξαίσιον ἦε καὶ ἄλλως </l>
<l n="578">αἰδεῖται κατὰ δῶμα; κακὸς δ' αἰδοῖος ἀλήτης." </l>
<l n="579" rend="indent(1)">τὴν δ' ἀπαμειβόμενος προσέφης, Εὔμαιε συβῶτα· </l>
<l n="580">"μυθεῖται κατὰ μοῖραν, ἅ πέρ κ' οἴοιτο καὶ ἄλλος, </l>
<l n="581">ὕβριν ἀλυσκάζων ἀνδρῶν ὑπερηνορεόντων· </l>
<l n="582">ἀλλά σε μεῖναι ἄνωγεν ἐς ἠέλιον καταδύντα. </l>
<l n="583">καὶ δὲ σοὶ ὧδ' αὐτῇ πολὺ κάλλιον, ὦ βασίλεια, </l>
<l n="584">οἴην πρὸς ξεῖνον φάσθαι ἔπος ἠδ' ἐπακοῦσαι." </l>
<l n="585" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="586">"οὐκ ἄφρων ὁ ξεῖνος ὀΐεται, ὥς περ ἂν εἴη· </l>
<l n="587">οὐ γάρ πώ τινες ὧδε καταθνητῶν ἀνθρώπων </l>
<l n="588">ἀνέρες ὑβρίζοντες ἀτάσθαλα μηχανόωνται." </l>
<l n="589" rend="indent(1)">ἡ μὲν ἄρ' ὣς ἀγόρευεν, ὁ δ' ᾤχετο δῖος ὑφορβὸς </l>
<l n="590">μνηστήρων ἐς ὅμιλον, ἐπεὶ διεπέφραδε πάντα. </l>
<l n="591">αἶψα δὲ Τηλέμαχον ἔπεα πτερόεντα προσηύδα, </l>
<l n="592">ἄγχι σχὼν κεφαλήν, ἵνα μὴ πευθοίαθ' οἱ ἄλλοι· </l>
<l n="593" rend="indent(1)">"ὦ φίλ', ἐγὼ μὲν ἄπειμι σύας καὶ κεῖνα φυλάξων, </l>
<l n="594">σὸν καὶ ἐμὸν βίοτον· σοὶ δ' ἐνθάδε πάντα μελόντων. </l>
<l n="595">αὐτὸν μὲν σὲ πρῶτα σάω, καὶ φράζεο θυμῷ, </l>
<l n="596">μή τι πάθῃς· πολλοὶ δὲ κακὰ φρονέουσιν Ἀχαιῶν, </l>
<l n="597">τοὺς Ζεὺς ἐξολέσειε πρὶν ἥμιν πῆμα γενέσθαι." </l>
<l n="598" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="599">"ἔσσεται οὕτως, ἄττα· σὺ δ' ἔρχεο δειελιήσας· </l>
<l n="600">ἠῶθεν δ' ἰέναι καὶ ἄγειν ἱερήϊα καλά. </l>
<l n="601">αὐτὰρ ἐμοὶ τάδε πάντα καὶ ἀθανάτοισι μελήσει." </l>
<l n="602" rend="indent(1)">ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου. <pb/> </l>
<l n="603">πλησάμενος δ' ἄρα θυμὸν ἐδητύος ἠδὲ ποτῆτος </l>
<l n="604">βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε </l>
<l n="605">πλεῖον δαιτυμόνων· οἱ δ' ὀρχηστυῖ καὶ ἀοιδῇ </l>
<l n="606">τέρποντ'· ἤδη γὰρ καὶ ἐπήλυθε δείελον ἦμαρ. <pb/> </l>
</div>
<div type="Book" n="18">
<l n="t"><label type="head">ΟΔΥΣΣΕΙΑΣ Σ</label> </l>
<l n="1">Ἦλθε δ' ἐπὶ πτωχὸς πανδήμιος, ὃς κατὰ ἄστυ </l>
<l n="2">πτωχεύεσκ' Ἰθάκης, μετὰ δ' ἔπρεπε γαστέρι μάργῃ </l>
<l n="3">ἀζηχὲς φαγέμεν καὶ πιέμεν· οὐδέ οἱ ἦν ἲς </l>
<l n="4">οὐδὲ βίη, εἶδος δὲ μάλα μέγας ἦν ὁράασθαι. </l>
<l n="5">Ἀρναῖος δ' ὄνομ' ἔσκε· τὸ γὰρ θέτο πότνια μήτηρ </l>
<l n="6">ἐκ γενετῆς· Ἶρον δὲ νέοι κίκλησκον ἅπαντες, </l>
<l n="7">οὕνεκ' ἀπαγγέλλεσκε κιών, ὅτε πού τις ἀνώγοι. </l>
<l n="8">ὅς ῥ' ἐλθὼν Ὀδυσῆα διώκετο οἷο δόμοιο, </l>
<l n="9">καί μιν νεικείων ἔπεα πτερόεντα προσηύδα· </l>
<l n="10" rend="indent(1)">"εἶκε, γέρον, προθύρου, μὴ δὴ τάχα καὶ ποδὸς ἕλκῃ. </l>
<l n="11">οὐκ ἀΐεις, ὅτι δή μοι ἐπιλλίζουσιν ἅπαντες, </l>
<l n="12">ἑλκέμεναι δὲ κέλονται; ἐγὼ δ' αἰσχύνομαι ἔμπης. </l>
<l n="13">ἀλλ' ἄνα, μὴ τάχα νῶϊν ἔρις καὶ χερσὶ γένηται." </l>
<l n="14" rend="indent(1)">τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="15">"δαιμόνι', οὔτε τί σε ῥέζω κακὸν οὔτ' ἀγορεύω, </l>
<l n="16">οὔτε τινὰ φθονέω δόμεναι καὶ πόλλ' ἀνελόντα. </l>
<l n="17">οὐδὸς δ' ἀμφοτέρους ὅδε χείσεται, οὐδέ τί σε χρὴ </l>
<l n="18">ἀλλοτρίων φθονέειν· δοκέεις δέ μοι εἶναι ἀλήτης </l>
<l n="19">ὥς περ ἐγών, ὄλβον δὲ θεοὶ μέλλουσιν ὀπάζειν. </l>
<l n="20">χερσὶ δὲ μή τι λίην προκαλίζεο, μή με χολώσῃς, </l>
<l n="21">μή σε γέρων περ ἐὼν στῆθος καὶ χείλεα φύρσω </l>
<l n="22">αἵματος· ἡσυχίη δ' ἂν ἐμοὶ καὶ μᾶλλον ἔτ' εἴη </l>
<l n="23">αὔριον· οὐ μὲν γάρ τί σ' ὑποστρέψεσθαι ὀΐω </l>
<l n="24">δεύτερον ἐς μέγαρον Λαερτιάδεω Ὀδυσῆος." <pb/> </l>
<l n="25" rend="indent(1)">τὸν δὲ χολωσάμενος προσεφώνεεν Ἶρος ἀλήτης· </l>
<l n="26">"ὢ πόποι, ὡς ὁ μολοβρὸς ἐπιτροχάδην ἀγορεύει, </l>
<l n="27">γρηῒ καμινοῖ ἶσος· ὃν ἂν κακὰ μητισαίμην </l>
<l n="28">κόπτων ἀμφοτέρῃσι, χαμαὶ δέ κε πάντας ὀδόντας </l>
<l n="29">γναθμῶν ἐξελάσαιμι συὸς ὣς ληϊβοτείρης. </l>
<l n="30">ζῶσαι νῦν, ἵνα πάντες ἐπιγνώωσι καὶ οἵδε </l>
<l n="31">μαρναμένους· πῶς δ' ἂν σὺ νεωτέρῳ ἀνδρὶ μάχοιο;" </l>
<l n="32" rend="indent(1)">ὣς οἱ μὲν προπάροιθε θυράων ὑψηλάων </l>
<l n="33">οὐδοῦ ἔπι ξεστοῦ πανθυμαδὸν ὀκριόωντο. </l>
<l n="34">τοῖϊν δὲ ξυνέηχ' ἱερὸν μένος Ἀντινόοιο, </l>
<l n="35">ἡδὺ δ' ἄρ' ἐκγελάσας μετεφώνει μνηστήρεσσιν· </l>
<l n="36" rend="indent(1)">"ὦ φίλοι, οὐ μέν πώ τι πάρος τοιοῦτον ἐτύχθη, </l>
<l n="37">οἵην τερπωλὴν θεὸς ἤγαγεν ἐς τόδε δῶμα· </l>
<l n="38">ὁ ξεῖνός τε καὶ Ἶρος ἐρίζετον ἀλλήλοιϊν </l>
<l n="39">χερσὶ μαχέσσασθαι· ἀλλὰ ξυνελάσσομεν ὦκα." </l>
<l n="40" rend="indent(1)">ὣς ἔφαθ', οἱ δ' ἄρα πάντες ἀνήϊξαν γελόωντες, </l>
<l n="41">ἀμφὶ δ' ἄρα πτωχοὺς κακοείμονας ἠγερέθοντο. </l>
<l n="42">τοῖσιν δ' Ἀντίνοος μετέφη, Εὐπείθεος υἱός· </l>
<l n="43" rend="indent(1)">"κέκλυτέ μευ, μνηστῆρες ἀγήνορες, ὄφρα τι εἴπω. </l>
<l n="44">γαστέρες αἵδ' αἰγῶν κέατ' ἐν πυρί, τὰς ἐπὶ δόρπῳ </l>
<l n="45">κατθέμεθα κνίσης τε καὶ αἵματος ἐμπλήσαντες. </l>
<l n="46">ὁππότερος δέ κε νικήσῃ κρείσσων τε γένηται, </l>
<l n="47">τάων ἥν κ' ἐθέλῃσιν ἀναστὰς αὐτὸς ἑλέσθω· </l>
<l n="48">αἰεὶ δ' αὖθ' ἥμιν μεταδαίσεται, οὐδέ τιν' ἄλλον </l>
<l n="49">πτωχὸν ἔσω μίσγεσθαι ἐάσομεν αἰτήσοντα." </l>
<l n="50" rend="indent(1)">ὣς ἔφατ' Ἀντίνοος, τοῖσιν δ' ἐπιήνδανε μῦθος. </l>
<l n="51">τοῖς δὲ δολοφρονέων μετέφη πολύμητις Ὀδυσσεύς· <pb/> </l>
<l n="52" rend="indent(1)">"ὦ φίλοι, οὔ πως ἔστι νεωτέρῳ ἀνδρὶ μάχεσθαι </l>
<l n="53">ἄνδρα γέροντα δύῃ ἀρημένον· ἀλλά με γαστὴρ </l>
<l n="54">ὀτρύνει κακοεργός, ἵνα πληγῇσι δαμείω. </l>
<l n="55">ἀλλ' ἄγε νῦν μοι πάντες ὀμόσσατε καρτερὸν ὅρκον, </l>
<l n="56">μή τις ἐπ' Ἴρῳ ἦρα φέρων ἐμὲ χειρὶ βαρείῃ </l>
<l n="57">πλήξῃ ἀτασθάλλων, τούτῳ δέ με ἶφι δαμάσσῃ." </l>
<l n="58" rend="indent(1)">ὣς ἔφαθ', οἱ δ' ἄρα πάντες ἐπώμνυον, ὡς ἐκέλευεν. </l>
<l n="59">[αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,] </l>
<l n="60">τοῖς δ' αὖτις μετέειφ' ἱερὴ ἲς Τηλεμάχοιο· </l>
<l n="61" rend="indent(1)">"ξεῖν', εἴ σ' ὀτρύνει κραδίη καὶ θυμὸς ἀγήνωρ </l>
<l n="62">τοῦτον ἀλέξασθαι, τῶν δ' ἄλλων μή τιν' Ἀχαιῶν </l>
<l n="63">δείδιθ', ἐπεὶ πλεόνεσσι μαχήσεται ὅς κέ σε θείνῃ. </l>
<l n="64">ξεινοδόκος μὲν ἐγών, ἐπὶ δ' αἰνεῖτον βασιλῆες, </l>
<l n="65">Εὐρύμαχός τε καὶ Ἀντίνοος, πεπνυμένω ἄμφω." </l>
<l n="66" rend="indent(1)">ὣς ἔφαθ', οἱ δ' ἄρα πάντες ἐπῄνεον. αὐτὰρ Ὀδυσσεὺς </l>
<l n="67">ζώσατο μὲν ῥάκεσιν περὶ μήδεα, φαῖνε δὲ μηροὺς </l>
<l n="68">καλούς τε μεγάλους τε, φάνεν δέ οἱ εὐρέες ὦμοι </l>
<l n="69">στήθεά τε στιβαροί τε βραχίονες· αὐτὰρ Ἀθήνη </l>
<l n="70">ἄγχι παρισταμένη μέλε' ἤλδανε ποιμένι λαῶν. </l>
<l n="71">μνηστῆρες δ' ἄρα πάντες ὑπερφιάλως ἀγάσαντο· </l>
<l n="72">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="73" rend="indent(1)">"ἦ τάχα Ἶρος Ἄϊρος ἐπίσπαστον κακὸν ἕξει, </l>
<l n="74">οἵην ἐκ ῥακέων ὁ γέρων ἐπιγουνίδα φαίνει." </l>
<l n="75" rend="indent(1)">ὣς ἄρ' ἔφαν, Ἴρῳ δὲ κακῶς ὠρίνετο θυμός. </l>
<l n="76">ἀλλὰ καὶ ὧς δρηστῆρες ἄγον ζώσαντες ἀνάγκῃ </l>
<l n="77">δειδιότα· σάρκες δὲ περιτρομέοντο μέλεσσιν. </l>
<l n="78">Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε· <pb/> </l>
<l n="79" rend="indent(1)">"νῦν μὲν μήτ' εἴης, βουγάϊε, μήτε γένοιο, </l>
<l n="80">εἰ δὴ τοῦτόν γε τρομέεις καὶ δείδιας αἰνῶς, </l>
<l n="81">ἄνδρα γέροντα δύῃ ἀρημένον, ἥ μιν ἱκάνει. </l>
<l n="82">ἀλλ' ἔκ τοι ἐρέω, τὸ δὲ καὶ τετελεσμένον ἔσται· </l>
<l n="83">αἴ κέν σ' οὗτος νικήσῃ κρείσσων τε γένηται, </l>
<l n="84">πέμψω σ' ἤπειρόνδε, βαλὼν ἐν νηῒ μελαίνῃ, </l>
<l n="85">εἰς Ἔχετον βασιλῆα, βροτῶν δηλήμονα πάντων, </l>
<l n="86">ὅς κ' ἀπὸ ῥῖνα τάμῃσι καὶ οὔατα νηλέϊ χαλκῷ </l>
<l n="87">μήδεά τ' ἐξερύσας δώῃ κυσὶν ὠμὰ δάσασθαι." </l>
<l n="88" rend="indent(1)">ὣς φάτο, τῷ δ' ἔτι μᾶλλον ὑπὸ τρόμος ἤλυθε γυῖα. </l>
<l n="89">ἐς μέσσον δ' ἄναγον· τὼ δ' ἄμφω χεῖρας ἀνέσχον. </l>
<l n="90">δὴ τότε μερμήριξε πολύτλας δῖος Ὀδυσσεύς, </l>
<l n="91">ἢ ἐλάσει' ὥς μιν ψυχὴ λίποι αὖθι πεσόντα, </l>
<l n="92">ἦέ μιν ἦκ' ἐλάσειε τανύσσειέν τ' ἐπὶ γαίῃ. </l>
<l n="93">ὧδε δέ οἱ φρονέοντι δοάσσατο κέρδιον εἶναι, </l>
<l n="94">ἦκ' ἐλάσαι, ἵνα μή μιν ἐπιφρασσαίατ' Ἀχαιοί. </l>
<l n="95">δὴ τότ' ἀνασχομένω ὁ μὲν ἤλασε δεξιὸν ὦμον </l>
<l n="96">Ἶρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω </l>
<l n="97">ἔθλασεν· αὐτίκα δ' ἦλθεν ἀνὰ στόμα φοίνιον αἷμα, </l>
<l n="98">κὰδ δ' ἔπεσ' ἐν κονίῃσι μακών, σὺν δ' ἤλασ' ὀδόντας </l>
<l n="99">λακτίζων ποσὶ γαῖαν· ἀτὰρ μνηστῆρες ἀγαυοὶ </l>
<l n="100">χεῖρας ἀνασχόμενοι γέλῳ ἔκθανον. αὐτὰρ Ὀδυσσεὺς </l>
<l n="101">ἕλκε διὲκ προθύροιο λαβὼν ποδός, ὄφρ' ἵκετ' αὐλὴν </l>
<l n="102">αἰθούσης τε θύρας· καί μιν ποτὶ ἑρκίον αὐλῆς </l>
<l n="103">εἷσεν ἀνακλίνας, σκῆπτρον δέ οἱ ἔμβαλε χειρί, </l>
<l n="104">καί μιν φωνήσας ἔπεα πτερόεντα προσηύδα· <pb/> </l>
<l n="105" rend="indent(1)">"ἐνταυθοῖ νῦν ἧσο κύνας τε σύας τ' ἀπερύκων, </l>
<l n="106">μηδὲ σύ γε ξείνων καὶ πτωχῶν κοίρανος εἶναι </l>
<l n="107">λυγρὸς ἐών, μή πού τι κακὸν καὶ μεῖζον ἐπαύρῃ." </l>
<l n="108" rend="indent(1)">ἦ ῥα, καὶ ἀμφ' ὤμοισιν ἀεικέα βάλλετο πήρην, </l>
<l n="109">πυκνὰ ῥωγαλέην, ἐν δὲ στρόφος ἦεν ἀορτήρ. </l>
<l n="110">ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο· τοὶ δ' ἴσαν εἴσω </l>
<l n="111">ἡδὺ γελώοντες καὶ δεικανόωντ' ἐπέεσσι· </l>
<l n="112" rend="indent(1)">"Ζεύς τοι δοίη, ξεῖνε, καὶ ἀθάνατοι θεοὶ ἄλλοι, </l>
<l n="113">ὅττι μάλιστ' ἐθέλεις καί τοι φίλον ἔπλετο θυμῷ, </l>
<l n="114">ὃς τοῦτον τὸν ἄναλτον ἀλητεύειν ἀπέπαυσας </l>
<l n="115">ἐν δήμῳ· τάχα γάρ μιν ἀνάξομεν ἤπειρόνδε </l>
<l n="116">εἰς Ἔχετον βασιλῆα, βροτῶν δηλήμονα πάντων." </l>
<l n="117" rend="indent(1)">ὣς ἄρ' ἔφαν, χαῖρεν δὲ κλεηδόνι δῖος Ὀδυσσεύς. </l>
<l n="118">Ἀντίνοος δ' ἄρα οἱ μεγάλην παρὰ γαστέρα θῆκεν, </l>
<l n="119">ἐμπλείην κνίσης τε καὶ αἵματος· Ἀμφίνομος δὲ </l>
<l n="120">ἄρτους ἐκ κανέοιο δύω παρέθηκεν ἀείρας </l>
<l n="121">καὶ δέπαϊ χρυσέῳ δειδίσκετο φώνησέν τε· </l>
<l n="122" rend="indent(1)">"χαῖρε, πάτερ ὦ ξεῖνε· γένοιτό τοι ἔς περ ὀπίσσω </l>
<l n="123">ὄλβος· ἀτὰρ μὲν νῦν γε κακοῖσ' ἔχεαι πολέεσσι." </l>
<l n="124" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="125">"Ἀμφίνομ', ἦ μάλα μοι δοκέεις πεπνυμένος εἶναι· </l>
<l n="126">τοίου γὰρ καὶ πατρός, ἐπεὶ κλέος ἐσθλὸν ἄκουον </l>
<l n="127">Νῖσον Δουλιχιῆα ἐΰν τ' ἔμεν ἀφνειόν τε· </l>
<l n="128">τοῦ σ' ἔκ φασι γενέσθαι, ἐπητῇ δ' ἀνδρὶ ἔοικας. </l>
<l n="129">τοὔνεκά τοι ἐρέω, σὺ δὲ σύνθεο καί μευ ἄκουσον· <pb/> </l>
<l n="130">οὐδὲν ἀκιδνότερον γαῖα τρέφει ἀνθρώποιο </l>
<l n="131">[πάντων, ὅσσα τε γαῖαν ἔπι πνείει τε καὶ ἕρπει.] </l>
<l n="132">οὐ μὲν γάρ ποτέ φησι κακὸν πείσεσθαι ὀπίσσω, </l>
<l n="133">ὄφρ' ἀρετὴν παρέχωσι θεοὶ καὶ γούνατ' ὀρώρῃ· </l>
<l n="134">ἀλλ' ὅτε δὴ καὶ λυγρὰ θεοὶ μάκαρες τελέωσι, </l>
<l n="135">καὶ τὰ φέρει ἀεκαζόμενος τετληότι θυμῷ. </l>
<l n="136">τοῖος γὰρ νόος ἐστὶν ἐπιχθονίων ἀνθρώπων, </l>
<l n="137">οἷον ἐπ' ἦμαρ ἄγῃσι πατὴρ ἀνδρῶν τε θεῶν τε. </l>
<l n="138">καὶ γὰρ ἐγώ ποτ' ἔμελλον ἐν ἀνδράσιν ὄλβιος εἶναι, </l>
<l n="139">πολλὰ δ' ἀτάσθαλ' ἔρεξα βίῃ καὶ κάρτεϊ εἴκων, </l>
<l n="140">πατρί τ' ἐμῷ πίσυνος καὶ ἐμοῖσι κασιγνήτοισι. </l>
<l n="141">τῶ μή τίς ποτε πάμπαν ἀνὴρ ἀθεμίστιος εἴη, </l>
<l n="142">ἀλλ' ὅ γε σιγῇ δῶρα θεῶν ἔχοι, ὅττι διδοῖεν. </l>
<l n="143">οἷ' ὁρόω μνηστῆρας ἀτάσθαλα μηχανόωντας, </l>
<l n="144">κτήματα κείροντας καὶ ἀτιμάζοντας ἄκοιτιν </l>
<l n="145">ἀνδρός, ὃν οὐκέτι φημὶ φίλων καὶ πατρίδος αἴης </l>
<l n="146">δηρὸν ἀπέσσεσθαι· μάλα δὲ σχεδόν. ἀλλά σε δαίμων </l>
<l n="147">οἴκαδ' ὑπεξαγάγοι, μηδ' ἀντιάσειας ἐκείνῳ, </l>
<l n="148">ὁππότε νοστήσειε φίλην ἐς πατρίδα γαῖαν· </l>
<l n="149">οὐ γὰρ ἀναιμωτί γε διακρινέεσθαι ὀΐω </l>
<l n="150">μνηστῆρας καὶ κεῖνον, ἐπεί κε μέλαθρον ὑπέλθῃ." </l>
<l n="151" rend="indent(1)">ὣς φάτο, καὶ σπείσας ἔπιεν μελιηδέα οἶνον, </l>
<l n="152">ἂψ δ' ἐν χερσὶν ἔθηκε δέπας κοσμήτορι λαῶν. </l>
<l n="153">αὐτὰρ ὁ βῆ κατὰ δῶμα φίλον τετιημένος ἦτορ, </l>
<l n="154">νευστάζων κεφαλῇ· δὴ γὰρ κακὸν ὄσσετο θυμῷ. </l>
<l n="155">ἀλλ' οὐδ' ὧς φύγε κῆρα· πέδησε δὲ καὶ τὸν Ἀθήνη </l>
<l n="156">Τηλεμάχου ὑπὸ χερσὶ καὶ ἔγχεϊ ἶφι δαμῆναι. </l>
<l n="157">ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη. <pb/> </l>
<l n="158" rend="indent(1)">τῇ δ' ἄρ' ἐπὶ φρεσὶ θῆκε θεὰ γλαυκῶπις Ἀθήνη, </l>
<l n="159">κούρῃ Ἰκαρίοιο, περίφρονι Πηνελοπείῃ, </l>
<l n="160">μνηστήρεσσι φανῆναι, ὅπως πετάσειε μάλιστα </l>
<l n="161">θυμὸν μνηστήρων ἰδὲ τιμήεσσα γένοιτο </l>
<l n="162">μᾶλλον πρὸς πόσιός τε καὶ υἱέος ἢ πάρος ἦεν. </l>
<l n="163">ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν· </l>
<l n="164" rend="indent(1)">"Εὐρυνόμη, θυμός μοι ἐέλδεται, οὔ τι πάρος γε, </l>
<l n="165">μνηστήρεσσι φανῆναι, ἀπεχθομένοισί περ ἔμπης· </l>
<l n="166">παιδὶ δέ κεν εἴποιμι ἔπος, τό κε κέρδιον εἴη, </l>
<l n="167">μὴ πάντα μνηστῆρσιν ὑπερφιάλοισιν ὁμιλεῖν, </l>
<l n="168">οἵ τ' εὖ μὲν βάζουσι, κακῶς δ' ὄπιθεν φρονέουσι." </l>
<l n="169" rend="indent(1)">τὴν δ' αὖτ' Εὐρυνόμη ταμίη πρὸς μῦθον ἔειπε· </l>
<l n="170">"ναὶ δὴ ταῦτά γε πάντα, τέκος, κατὰ μοῖραν ἔειπες. </l>
<l n="171">ἀλλ' ἴθι καὶ σῷ παιδὶ ἔπος φάο μηδ' ἐπίκευθε, </l>
<l n="172">χρῶτ' ἀπονιψαμένη καὶ ἐπιχρίσασα παρειάς, </l>
<l n="173">μηδ' οὕτω δακρύοισι πεφυρμένη ἀμφὶ πρόσωπα </l>
<l n="174">ἔρχευ, ἐπεὶ κάκιον πενθήμεναι ἄκριτον αἰεί. </l>
<l n="175">ἤδη μὲν γάρ τοι παῖς τηλίκος, ὃν σὺ μάλιστα </l>
<l n="176">ἠρῶ ἀθανάτοισι γενειήσαντα ἰδέσθαι." </l>
<l n="177" rend="indent(1)">τὴν δ' αὖτε προσέειπε περίφρων Πηνελόπεια· </l>
<l n="178">"Εὐρυνόμη, μὴ ταῦτα παραύδα, κηδομένη περ, </l>
<l n="179">χρῶτ' ἀπονίπτεσθαι καὶ ἐπιχρίεσθαι ἀλοιφῇ· </l>
<l n="180">ἀγλαΐην γὰρ ἐμοί γε θεοί, τοὶ Ὄλυμπον ἔχουσιν, </l>
<l n="181">ὤλεσαν, ἐξ οὗ κεῖνος ἔβη κοίλῃσ' ἐνὶ νηυσίν. </l>
<l n="182">ἀλλά μοι Αὐτονόην τε καὶ Ἱπποδάμειαν ἄνωχθι </l>
<l n="183">ἐλθέμεν, ὄφρα κέ μοι παρστήετον ἐν μεγάροισιν· </l>
<l n="184">οἴη δ' οὐ κεῖσ' εἶμι μετ' ἀνέρας· αἰδέομαι γάρ." <pb/> </l>
<l n="185" rend="indent(1)">ὣς ἄρ' ἔφη, γρηῢς δὲ διὲκ μεγάροιο βεβήκει </l>
<l n="186">ἀγγελέουσα γυναιξὶ καὶ ὀτρυνέουσα νέεσθαι. </l>
<l n="187" rend="indent(1)">ἔνθ' αὖτ' ἄλλ' ἐνόησε θεὰ γλαυκῶπις Ἀθήνη· </l>
<l n="188">κούρῃ Ἰκαρίοιο κατὰ γλυκὺν ὕπνον ἔχευεν, </l>
<l n="189">εὗδε δ' ἀνακλινθεῖσα, λύθεν δέ οἱ ἅψεα πάντα </l>
<l n="190">αὐτοῦ ἐνὶ κλιντῆρι· τέως δ' ἄρα δῖα θεάων </l>
<l n="191">ἄμβροτα δῶρα δίδου, ἵνα θηησαίατ' Ἀχαιοί. </l>
<l n="192">κάλλεϊ μέν οἱ πρῶτα προσώπατα καλὰ κάθηρεν </l>
<l n="193">ἀμβροσίῳ, οἵῳ περ ἐϋστέφανος Κυθέρεια </l>
<l n="194">χρίεται, εὖτ' ἂν ἴῃ Χαρίτων χορὸν ἱμερόεντα· </l>
<l n="195">καί μιν μακροτέρην καὶ πάσσονα θῆκεν ἰδέσθαι, </l>
<l n="196">λευκοτέρην δ' ἄρα μιν θῆκε πριστοῦ ἐλέφαντος. </l>
<l n="197">ἡ μὲν ἄρ' ὣς ἕρξασ' ἀπεβήσετο δῖα θεάων· </l>
<l n="198">ἦλθον δ' ἀμφίπολοι λευκώλενοι ἐκ μεγάροιο </l>
<l n="199">φθόγγῳ ἐπερχόμεναι· τὴν δὲ γλυκὺς ὕπνος ἀνῆκε, </l>
<l n="200">καί ῥ' ἀπομόρξατο χερσὶ παρειὰς φώνησέν τε· </l>
<l n="201" rend="indent(1)">"ἦ με μάλ' αἰνοπαθῆ μαλακὸν περὶ κῶμ' ἐκάλυψεν. </l>
<l n="202">αἴθε μοι ὣς μαλακὸν θάνατον πόροι Ἄρτεμις ἁγνὴ </l>
<l n="203">αὐτίκα νῦν, ἵνα μηκέτ' ὀδυρομένη κατὰ θυμὸν </l>
<l n="204">αἰῶνα φθινύθω, πόσιος ποθέουσα φίλοιο </l>
<l n="205">παντοίην ἀρετήν, ἐπεὶ ἔξοχος ἦεν Ἀχαιῶν." </l>
<l n="206" rend="indent(1)">ὣς φαμένη κατέβαιν' ὑπερώϊα σιγαλόεντα, </l>
<l n="207">οὐκ οἴη, ἅμα τῇ γε καὶ ἀμφίπολοι δύ' ἕποντο. </l>
<l n="208">ἡ δ' ὅτε δὴ μνηστῆρας ἀφίκετο δῖα γυναικῶν, </l>
<l n="209">στῆ ῥα παρὰ σταθμὸν τέγεος πύκα ποιητοῖο </l>
<l n="210">ἄντα παρειάων σχομένη λιπαρὰ κρήδεμνα· </l>
<l n="211">ἀμφίπολος δ' ἄρα οἱ κεδνὴ ἑκάτερθε παρέστη. </l>
<l n="212">τῶν δ' αὐτοῦ λύτο γούνατ', ἔρῳ δ' ἄρα θυμὸν ἔθελχθεν, <pb/> </l>
<l n="213">πάντες δ' ἠρήσαντο παραὶ λεχέεσσι κλιθῆναι. </l>
<l n="214">ἡ δ' αὖ Τηλέμαχον προσεφώνεεν, ὃν φίλον υἱόν· </l>
<l n="215" rend="indent(1)">"Τηλέμαχ', οὐκέτι τοι φρένες ἔμπεδοι οὐδὲ νόημα. </l>
<l n="216">παῖς ἔτ' ἐὼν καὶ μᾶλλον ἐνὶ φρεσὶ κέρδε' ἐνώμας· </l>
<l n="217">νῦν δ', ὅτε δὴ μέγας ἐσσὶ καὶ ἥβης μέτρον ἱκάνεις, </l>
<l n="218">καί κέν τις φαίη γόνον ἔμμεναι ὀλβίου ἀνδρὸς </l>
<l n="219">ἐς μέγεθος καὶ κάλλος ὁρώμενος, ἀλλότριος φώς, </l>
<l n="220">οὐκέτι τοι φρένες εἰσὶν ἐναίσιμοι οὐδὲ νόημα. </l>
<l n="221">οἷον δὴ τόδε ἔργον ἐνὶ μεγάροισιν ἐτύχθη, </l>
<l n="222">ὃς τὸν ξεῖνον ἔασας ἀεικισθήμεναι οὕτω. </l>
<l n="223">πῶς νῦν, εἴ τι ξεῖνος ἐν ἡμετέροισι δόμοισιν </l>
<l n="224">ἥμενος ὧδε πάθοι ῥυστακτύος ἐξ ἀλεγεινῆς; </l>
<l n="225">σοί κ' αἶσχος λώβη τε μετ' ἀνθρώποισι πέλοιτο." </l>
<l n="226" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="227">"μῆτερ ἐμή, τὸ μὲν οὔ σε νεμεσσῶμαι κεχολῶσθαι· </l>
<l n="228">αὐτὰρ ἐγὼ θυμῷ νοέω καὶ οἶδα ἕκαστα, </l>
<l n="229">ἐσθλά τε καὶ τὰ χέρεια· πάρος δ' ἔτι νήπιος ἦα. </l>
<l n="230">ἀλλά τοι οὐ δύναμαι πεπνυμένα πάντα νοῆσαι· </l>
<l n="231">ἐκ γάρ με πλήσσουσι παρήμενοι ἄλλοθεν ἄλλος </l>
<l n="232">οἵδε κακὰ φρονέοντες, ἐμοὶ δ' οὐκ εἰσὶν ἀρωγοί. </l>
<l n="233">οὐ μέν τοι ξείνου γε καὶ Ἴρου μῶλος ἐτύχθη </l>
<l n="234">μνηστήρων ἰότητι, βίῃ δ' ὅ γε φέρτερος ἦεν. </l>
<l n="235">αἲ γάρ, Ζεῦ τε πάτερ καὶ Ἀθηναίη καὶ Ἄπολλον, </l>
<l n="236">οὕτω νῦν μνηστῆρες ἐν ἡμετέροισι δόμοισι </l>
<l n="237">νεύοιεν κεφαλὰς δεδμημένοι, οἱ μὲν ἐν αὐλῇ, </l>
<l n="238">οἱ δ' ἔντοσθε δόμοιο, λελῦτο δὲ γυῖα ἑκάστου, </l>
<l n="239">ὡς νῦν Ἶρος ἐκεῖνος ἐπ' αὐλείῃσι θύρῃσιν <pb/> </l>
<l n="240">ἧσται νευστάζων κεφαλῇ, μεθύοντι ἐοικώς, </l>
<l n="241">οὐδ' ὀρθὸς στῆναι δύναται ποσὶν οὐδὲ νέεσθαι </l>
<l n="242">οἴκαδ', ὅπῃ οἱ νόστος, ἐπεὶ φίλα γυῖα λέλυνται." </l>
<l n="243" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="244">Εὐρύμαχος δ' ἐπέεσσι προσηύδα Πηνελόπειαν· </l>
<l n="245" rend="indent(1)">"κούρη Ἰκαρίοιο, περίφρων Πηνελόπεια, </l>
<l n="246">εἰ πάντες σε ἴδοιεν ἀν' Ἴασον Ἄργος Ἀχαιοί, </l>
<l n="247">πλέονές κε μνηστῆρες ἐν ὑμετέροισι δόμοισιν </l>
<l n="248">ἠῶθεν δαινύατ', ἐπεὶ περίεσσι γυναικῶν </l>
<l n="249">εἶδός τε μέγεθός τε ἰδὲ φρένας ἔνδον ἐΐσας." </l>
<l n="250" rend="indent(1)">τὸν δ' ἠμείβετ' ἔπειτα περίφρων Πηνελόπεια· </l>
<l n="251">"Εὐρύμαχ', ἦ τοι ἐμὴν ἀρετὴν εἶδός τε δέμας τε </l>
<l n="252">ὤλεσαν ἀθάνατοι, ὅτε Ἴλιον εἰσανέβαινον </l>
<l n="253">Ἀργεῖοι, μετὰ τοῖσι δ' ἐμὸς πόσις ᾖεν Ὀδυσσεύς. </l>
<l n="254">εἰ κεῖνός γ' ἐλθὼν τὸν ἐμὸν βίον ἀμφιπολεύοι, </l>
<l n="255">μεῖζόν κε κλέος εἴη ἐμὸν καὶ κάλλιον οὕτω. </l>
<l n="256">νῦν δ' ἄχομαι· τόσα γάρ μοι ἐπέσσευεν κακὰ δαίμων. </l>
<l n="257">ἦ μὲν δὴ ὅτε τ' ᾖε λιπὼν κάτα πατρίδα γαῖαν, </l>
<l n="258">δεξιτερὴν ἐπὶ καρπῷ ἑλὼν ἐμὲ χεῖρα προσηύδα· </l>
<l n="259">’ὦ γύναι, οὐ γὰρ ὀΐω ἐϋκνήμιδας Ἀχαιοὺς </l>
<l n="260">ἐκ Τροίης εὖ πάντας ἀπήμονας ἀπονέεσθαι· </l>
<l n="261">καὶ γὰρ Τρῶάς φασι μαχητὰς ἔμμεναι ἄνδρας, </l>
<l n="262">ἠμὲν ἀκοντιστὰς ἠδὲ ῥυτῆρας ὀϊστῶν </l>
<l n="263">ἵππων τ' ὠκυπόδων ἐπιβήτορας, οἵ τε τάχιστα </l>
<l n="264">ἔκριναν μέγα νεῖκος ὁμοιΐου πτολέμοιο. </l>
<l n="265">τῶ οὐκ οἶδ', ἤ κέν μ' ἀνέσει θεός, ἦ κεν ἁλώω </l>
<l n="266">αὐτοῦ ἐνὶ Τροίῃ· σοὶ δ' ἐνθάδε πάντα μελόντων· <pb/> </l>
<l n="267">μεμνῆσθαι πατρὸς καὶ μητέρος ἐν μεγάροισιν </l>
<l n="268">ὡς νῦν, ἢ ἔτι μᾶλλον, ἐμεῦ ἀπονόσφιν ἐόντος· </l>
<l n="269">αὐτὰρ ἐπὴν δὴ παῖδα γενειήσαντα ἴδηαι, </l>
<l n="270">γήμασθ' ᾧ κ' ἐθέλῃσθα, τεὸν κατὰ δῶμα λιποῦσα.’ </l>
<l n="271">κεῖνος τὼς ἀγόρευε· τὰ δὴ νῦν πάντα τελεῖται. </l>
<l n="272">νὺξ δ' ἔσται, ὅτε δὴ στυγερὸς γάμος ἀντιβολήσει </l>
<l n="273">οὐλομένης ἐμέθεν, τῆς τε Ζεὺς ὄλβον ἀπηύρα. </l>
<l n="274">ἀλλὰ τόδ' αἰνὸν ἄχος κραδίην καὶ θυμὸν ἱκάνει· </l>
<l n="275">μνηστήρων οὐχ ἥδε δίκη τὸ πάροιθε τέτυκτο, </l>
<l n="276">οἵ τ' ἀγαθήν τε γυναῖκα καὶ ἀφνειοῖο θύγατρα </l>
<l n="277">μνηστεύειν ἐθέλωσι καὶ ἀλλήλοισ' ἐρίσωσιν· </l>
<l n="278">αὐτοὶ τοί γ' ἀπάγουσι βόας καὶ ἴφια μῆλα </l>
<l n="279">κούρης δαῖτα φίλοισι, καὶ ἀγλαὰ δῶρα διδοῦσιν· </l>
<l n="280">ἀλλ' οὐκ ἀλλότριον βίοτον νήποινον ἔδουσιν." </l>
<l n="281" rend="indent(1)">ὣς φάτο, γήθησεν δὲ πολύτλας δῖος Ὀδυσσεύς, </l>
<l n="282">οὕνεκα τῶν μὲν δῶρα παρέλκετο, θέλγε δὲ θυμὸν </l>
<l n="283">μειλιχίοισ' ἐπέεσσι, νόος δέ οἱ ἄλλα μενοίνα. </l>
<l n="284" rend="indent(1)">τὴν δ' αὖτ' Ἀντίνοος προσέφη, Εὐπείθεος υἱός· </l>
<l n="285">"κούρη Ἰκαρίοιο, περίφρων Πηνελόπεια, </l>
<l n="286">δῶρα μὲν ὅς κ' ἐθέλῃσιν Ἀχαιῶν ἐνθάδ' ἐνεῖκαι, </l>
<l n="287">δέξασθ'· οὐ γὰρ καλὸν ἀνήνασθαι δόσιν ἐστίν· </l>
<l n="288">ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ, </l>
<l n="289">πρίν γέ σε τῷ γήμασθαι Ἀχαιῶν, ὅς τις ἄριστος." </l>
<l n="290" rend="indent(1)">ὣς ἔφατ' Ἀντίνοος, τοῖσιν δ' ἐπιήνδανε μῦθος. </l>
<l n="291">δῶρα δ' ἄρ' οἰσέμεναι πρόεσαν κήρυκα ἕκαστος. </l>
<l n="292">Ἀντινόῳ μὲν ἔνεικε μέγαν περικαλλέα πέπλον, </l>
<l n="293">ποικίλον· ἐν δ' ἄρ' ἔσαν περόναι δυοκαίδεκα πᾶσαι <pb/> </l>
<l n="294">χρύσειαι, κληῖσιν ἐϋγνάμπτοισ' ἀραρυῖαι· </l>
<l n="295">ὅρμον δ' Εὐρυμάχῳ πολυδαίδαλον αὐτίκ' ἔνεικε, </l>
<l n="296">χρύσεον, ἠλέκτροισιν ἐερμένον, ἠέλιον ὥς· </l>
<l n="297">ἕρματα δ' Εὐρυδάμαντι δύω θεράποντες ἔνεικαν </l>
<l n="298">τρίγληνα μορόεντα, χάρις δ' ἀπελάμπετο πολλή· </l>
<l n="299">ἐκ δ' ἄρα Πεισάνδροιο Πολυκτορίδαο ἄνακτος </l>
<l n="300">ἴσθμιον ἤνεικεν θεράπων, περικαλλὲς ἄγαλμα· </l>
<l n="301">ἄλλο δ' ἄρ' ἄλλος δῶρον Ἀχαιῶν καλὸν ἔνεικεν. </l>
<l n="302" rend="indent(1)">ἡ μὲν ἔπειτ' ἀνέβαιν' ὑπερώϊα δῖα γυναικῶν, </l>
<l n="303">τῇ δ' ἄρ' ἅμ' ἀμφίπολοι ἔφερον περικαλλέα δῶρα· </l>
<l n="304">οἱ δ' εἰς ὀρχηστύν τε καὶ ἱμερόεσσαν ἀοιδὴν </l>
<l n="305">τρεψάμενοι τέρποντο, μένον δ' ἐπὶ ἕσπερον ἐλθεῖν. </l>
<l n="306">τοῖσι δὲ τερπομένοισι μέλας ἐπὶ ἕσπερος ἦλθεν· </l>
<l n="307">αὐτίκα λαμπτῆρας τρεῖς ἵστασαν ἐν μεγάροισιν, </l>
<l n="308">ὄφρα φαείνοιεν· περὶ δὲ ξύλα κάγκανα θῆκαν, </l>
<l n="309">αὖα πάλαι, περίκηλα, νέον κεκεασμένα χαλκῷ, </l>
<l n="310">καὶ δαΐδας μετέμισγον· ἀμοιβηδὶς δ' ἀνέφαινον </l>
<l n="311">δμῳαὶ Ὀδυσσῆος ταλασίφρονος. αὐτὰρ ὁ τῇσιν </l>
<l n="312">αὐτὸς διογενὴς μετέφη πολύμητις Ὀδυσσεύς· </l>
<l n="313" rend="indent(1)">"δμῳαὶ Ὀδυσσῆος, δὴν οἰχομένοιο ἄνακτος, </l>
<l n="314">ἔρχεσθε πρὸς δώμαθ', ἵν' αἰδοίη βασίλεια· </l>
<l n="315">τῇ δὲ παρ' ἠλάκατα στροφαλίζετε, τέρπετε δ' αὐτὴν </l>
<l n="316">ἥμεναι ἐν μεγάρῳ, ἢ εἴρια πείκετε χερσίν· </l>
<l n="317">αὐτὰρ ἐγὼ τούτοισι φάος πάντεσσι παρέξω. </l>
<l n="318">εἴ περ γάρ κ' ἐθέλωσιν ἐΰθρονον Ἠῶ μίμνειν, </l>
<l n="319">οὔ τί με νικήσουσι· πολυτλήμων δὲ μάλ' εἰμί." </l>
<l n="320" rend="indent(1)">ὣς ἔφαθ', αἱ δ' ἐγέλασσαν, ἐς ἀλλήλας δὲ ἴδοντο. </l>
<l n="321">τὸν δ' αἰσχρῶς ἐνένιπε Μελανθὼ καλλιπάρῃος, <pb/> </l>
<l n="322">τὴν Δολίος μὲν ἔτικτε, κόμισσε δὲ Πηνελόπεια, </l>
<l n="323">παῖδα δὲ ὣς ἀτίταλλε, δίδου δ' ἄρ' ἀθύρματα θυμῷ· </l>
<l n="324">ἀλλ' οὐδ' ὧς ἔχε πένθος ἐνὶ φρεσὶ Πηνελοπείης, </l>
<l n="325">ἀλλ' ἥ γ' Εὐρυμάχῳ μισγέσκετο καὶ φιλέεσκεν. </l>
<l n="326">ἥ ῥ' Ὀδυσῆ' ἐνένιπεν ὀνειδείοισ' ἐπέεσσι· </l>
<l n="327" rend="indent(1)">"ξεῖνε τάλαν, σύ γέ τις φρένας ἐκπεπαταγμένος ἐσσί, </l>
<l n="328">οὐδ' ἐθέλεις εὕδειν χαλκήϊον ἐς δόμον ἐλθὼν </l>
<l n="329">ἠέ που ἐς λέσχην, ἀλλ' ἐνθάδε πόλλ' ἀγορεύεις </l>
<l n="330">θαρσαλέως πολλοῖσι μετ' ἀνδράσιν, οὐδέ τι θυμῷ </l>
<l n="331">ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ </l>
<l n="332">τοιοῦτος νόος ἐστίν, ὃ καὶ μεταμώνια βάζεις. </l>
<l n="333">ἦ ἀλύεις ὅτι Ἶρον ἐνίκησας τὸν ἀλήτην; </l>
<l n="334">μή τίς τοι τάχα Ἴρου ἀμείνων ἄλλος ἀναστῇ, </l>
<l n="335">ὅς τίς σ' ἀμφὶ κάρη κεκοπὼς χερσὶ στιβαρῇσι </l>
<l n="336">δώματος ἐκπέμψῃσι φορύξας αἵματι πολλῷ." </l>
<l n="337" rend="indent(1)">τὴν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="338">"ἦ τάχα Τηλεμάχῳ ἐρέω, κύον, οἷ' ἀγορεύεις, </l>
<l n="339">κεῖσ' ἐλθών, ἵνα σ' αὖθι διὰ μελεϊστὶ τάμῃσιν." </l>
<l n="340" rend="indent(1)">ὣς εἰπὼν ἐπέεσσι διεπτοίησε γυναῖκας. </l>
<l n="341">βὰν δ' ἴμεναι διὰ δῶμα, λύθεν δ' ὑπὸ γυῖα ἑκάστης </l>
<l n="342">ταρβοσύνῃ· φὰν γάρ μιν ἀληθέα μυθήσασθαι. </l>
<l n="343">αὐτὰρ ὁ πὰρ λαμπτῆρσι φαείνων αἰθομένοισιν </l>
<l n="344">ἑστήκειν ἐς πάντας ὁρώμενος· ἄλλα δέ οἱ κῆρ </l>
<l n="345">ὥρμαινε φρεσὶν ᾗσιν, ἅ ῥ' οὐκ ἀτέλεστα γένοντο. </l>
<l n="346" rend="indent(1)">μνηστῆρας δ' οὐ πάμπαν ἀγήνορας εἴα Ἀθήνη </l>
<l n="347">λώβης ἴσχεσθαι θυμαλγέος, ὄφρ' ἔτι μᾶλλον </l>
<l n="348">δύη ἄχος κραδίην Λαερτιάδεω Ὀδυσῆος. <pb/> </l>
<l n="349">τοῖσιν δ' Εὐρύμαχος, Πολύβου πάϊς, ἦρχ' ἀγορεύειν </l>
<l n="350">κερτομέων Ὀδυσῆα· γέλω δ' ἑτάροισιν ἔτευχε· </l>
<l n="351" rend="indent(1)">"κέκλυτέ μευ, μνηστῆρες ἀγακλειτῆς βασιλείης, </l>
<l n="352">ὄφρ' εἴπω, τά με θυμὸς ἐνὶ στήθεσσι κελεύει. </l>
<l n="353">οὐκ ἀθεεὶ ὅδ' ἀνὴρ Ὀδυσήϊον ἐς δόμον ἵκει· </l>
<l n="354">ἔμπης μοι δοκέει δαΐδων σέλας ἔμμεναι αὐτοῦ </l>
<l n="355">κὰκ κεφαλῆς, ἐπεὶ οὔ οἱ ἔνι τρίχες οὐδ' ἠβαιαί." </l>
<l n="356" rend="indent(1)">ἦ ῥ', ἅμα τε προσέειπεν Ὀδυσσῆα πτολίπορθον· </l>
<l n="357">"ξεῖν', ἦ ἄρ κ' ἐθέλοις θητευέμεν, εἴ σ' ἀνελοίμην, </l>
<l n="358">ἀγροῦ ἐπ' ἐσχατιῆς, —μισθὸς δέ τοι ἄρκιος ἔσται, — </l>
<l n="359">αἱμασιάς τε λέγων καὶ δένδρεα μακρὰ φυτεύων; </l>
<l n="360">ἔνθα κ' ἐγὼ σῖτον μὲν ἐπηετανὸν παρέχοιμι, </l>
<l n="361">εἵματα δ' ἀμφιέσαιμι ποσίν θ' ὑποδήματα δοίην. </l>
<l n="362">ἀλλ' ἐπεὶ οὖν δὴ ἔργα κάκ' ἔμμαθες, οὐκ ἐθελήσεις </l>
<l n="363">ἔργον ἐποίχεσθαι, ἀλλὰ πτώσσειν κατὰ δῆμον </l>
<l n="364">βούλεαι, ὄφρ' ἂν ἔχῃς βόσκειν σὴν γαστέρ' ἄναλτον." </l>
<l n="365" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="366">"Εὐρύμαχ', εἰ γὰρ νῶϊν ἔρις ἔργοιο γένοιτο </l>
<l n="367">ὥρῃ ἐν εἰαρινῇ, ὅτε τ' ἤματα μακρὰ πέλονται, </l>
<l n="368">ἐν ποίῃ, δρέπανον μὲν ἐγὼν εὐκαμπὲς ἔχοιμι, </l>
<l n="369">καὶ δὲ σὺ τοῖον ἔχοις, ἵνα πειρησαίμεθα ἔργου </l>
<l n="370">νήστιες ἄχρι μάλα κνέφαος, ποίη δὲ παρείη· </l>
<l n="371">εἰ δ' αὖ καὶ βόες εἶεν ἐλαυνέμεν, οἵ περ ἄριστοι, </l>
<l n="372">αἴθωνες μεγάλοι, ἄμφω κεκορηότε ποίης, </l>
<l n="373">ἥλικες ἰσοφόροι, τῶν τε σθένος οὐκ ἀλαπαδνόν, </l>
<l n="374">τετράγυον δ' εἴη, εἴκοι δ' ὑπὸ βῶλος ἀρότρῳ· </l>
<l n="375">τῶ κέ μ' ἴδοις, εἰ ὦλκα διηνεκέα προταμοίμην. <pb/> </l>
<l n="376">εἰ δ' αὖ καὶ πόλεμόν ποθεν ὁρμήσειε Κρονίων </l>
<l n="377">σήμερον, αὐτὰρ ἐμοὶ σάκος εἴη καὶ δύο δοῦρε </l>
<l n="378">καὶ κυνέη πάγχαλκος ἐπὶ κροτάφοισ' ἀραρυῖα, </l>
<l n="379">τῶ κέ μ' ἴδοις πρώτοισιν ἐνὶ προμάχοισι μιγέντα, </l>
<l n="380">οὐδ' ἄν μοι τὴν γαστέρ' ὀνειδίζων ἀγορεύοις. </l>
<l n="381">ἀλλὰ μάλ' ὑβρίζεις καί τοι νόος ἐστὶν ἀπηνής· </l>
<l n="382">καί πού τις δοκέεις μέγας ἔμμεναι ἠδὲ κραταιός, </l>
<l n="383">οὕνεκα πὰρ παύροισι καὶ οὐκ ἀγαθοῖσιν ὁμιλεῖς. </l>
<l n="384">εἰ δ' Ὀδυσεὺς ἔλθοι καὶ ἵκοιτ' ἐς πατρίδα γαῖαν, </l>
<l n="385">αἶψά κέ τοι τὰ θύρετρα, καὶ εὐρέα περ μάλ' ἐόντα, </l>
<l n="386">φεύγοντι στείνοιτο διὲκ προθύροιο θύραζε." </l>
<l n="387" rend="indent(1)">ὣς ἔφατ', Εὐρύμαχος δὲ χολώσατο κηρόθι μᾶλλον </l>
<l n="388">καί μιν ὑπόδρα ἰδὼν ἔπεα πτερόεντα προσηύδα· </l>
<l n="389" rend="indent(1)">"ἆ δείλ', ἦ τάχα τοι τελέω κακόν, οἷ' ἀγορεύεις </l>
<l n="390">θαρσαλέως πολλοῖσι μετ' ἀνδράσιν, οὐδέ τι θυμῷ </l>
<l n="391">ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ </l>
<l n="392">τοιοῦτος νόος ἐστίν, ὃ καὶ μεταμώνια βάζεις. </l>
<l n="393">[ἦ ἀλύεις, ὅτι Ἶρον ἐνίκησας τὸν ἀλήτην;"] </l>
<l n="394" rend="indent(1)">ὣς ἄρα φωνήσας σφέλας ἔλλαβεν· αὐτὰρ Ὀδυσσεὺς </l>
<l n="395">Ἀμφινόμου πρὸς γοῦνα καθέζετο Δουλιχιῆος, </l>
<l n="396">Εὐρύμαχον δείσας. ὁ δ' ἄρ' οἰνοχόον βάλε χεῖρα </l>
<l n="397">δεξιτερήν· πρόχοος δὲ χαμαὶ βόμβησε πεσοῦσα, </l>
<l n="398">αὐτὰρ ὅ γ' οἰμώξας πέσεν ὕπτιος ἐν κονίῃσι. </l>
<l n="399">μνηστῆρες δ' ὁμάδησαν ἀνὰ μέγαρα σκιόεντα, </l>
<l n="400">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="401" rend="indent(1)">"αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι </l>
<l n="402">πρὶν ἐλθεῖν· τῶ κ' οὔ τι τόσον κέλαδον μετέθηκε. <pb/> </l>
<l n="403">νῦν δὲ περὶ πτωχῶν ἐριδαίνομεν, οὐδέ τι δαιτὸς </l>
<l n="404">ἐσθλῆς ἔσσεται ἦδος, ἐπεὶ τὰ χερείονα νικᾷ." </l>
<l n="405" rend="indent(1)">τοῖσι δὲ καὶ μετέειφ' ἱερὴ ἲς Τηλεμάχοιο· </l>
<l n="406">"δαιμόνιοι, μαίνεσθε καὶ οὐκέτι κεύθετε θυμῷ </l>
<l n="407">βρωτὺν οὐδὲ ποτῆτα· θεῶν νύ τις ὔμμ' ὀροθύνει. </l>
<l n="408">ἀλλ' εὖ δαισάμενοι κατακείετε οἴκαδ' ἰόντες, </l>
<l n="409">ὁππότε θυμὸς ἄνωγε· διώκω δ' οὔ τιν' ἐγώ γε." </l>
<l n="410" rend="indent(1)">ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες </l>
<l n="411">Τηλέμαχον θαύμαζον, ὃ θαρσαλέως ἀγόρευε. </l>
<l n="412">τοῖσιν δ' Ἀμφίνομος ἀγορήσατο καὶ μετέειπε </l>
<l n="413">[Νίσου φαίδιμος υἱός, Ἀρητιάδαο ἄνακτος.] </l>
<l n="414" rend="indent(1)">"ὦ φίλοι, οὐκ ἂν δή τις ἐπὶ ῥηθέντι δικαίῳ </l>
<l n="415">ἀντιβίοισ' ἐπέεσσι καθαπτόμενος χαλεπαίνοι· </l>
<l n="416">μήτε τι τὸν ξεῖνον στυφελίζετε μήτε τιν' ἄλλον </l>
<l n="417">δμώων, οἳ κατὰ δώματ' Ὀδυσσῆος θείοιο. </l>
<l n="418">ἀλλ' ἄγετ', οἰνοχόος μὲν ἐπαρξάσθω δεπάεσσιν, </l>
<l n="419">ὄφρα σπείσαντες κατακείομεν οἴκαδ' ἰόντες· </l>
<l n="420">τὸν ξεῖνον δὲ ἐῶμεν ἐνὶ μεγάροισ' Ὀδυσῆος </l>
<l n="421">Τηλεμάχῳ μελέμεν· τοῦ γὰρ φίλον ἵκετο δῶμα." </l>
<l n="422" rend="indent(1)">ὣς φάτο, τοῖσι δὲ πᾶσιν ἑαδότα μῦθον ἔειπε. </l>
<l n="423">τοῖσιν δὲ κρητῆρα κεράσσατο Μούλιος ἥρως, </l>
<l n="424">κῆρυξ Δουλιχιεύς· θεράπων δ' ἦν Ἀμφινόμοιο· </l>
<l n="425">νώμησεν δ' ἄρα πᾶσιν ἐπισταδόν· οἱ δὲ θεοῖσι </l>
<l n="426">λείψαντες μακάρεσσι πίον μελιηδέα οἶνον. </l>
<l n="427">αὐτὰρ ἐπεὶ σπεῖσάν τε πίον θ' ὅσον ἤθελε θυμός, </l>
<l n="428">βάν ῥ' ἴμεναι κείοντες ἑὰ πρὸς δώμαθ' ἕκαστος. <pb/> </l>
</div>
<div type="Book" n="19">
<l n="t"><label type="head">ΟΔΥΣΣΕΙΑΣ Τ</label> </l>
<l n="1">Αὐτὰρ ὁ ἐν μεγάρῳ ὑπελείπετο δῖος Ὀδυσσεύς, </l>
<l n="2">μνηστήρεσσι φόνον σὺν Ἀθήνῃ μερμηρίζων. </l>
<l n="3">αἶψα δὲ Τηλέμαχον ἔπεα πτερόεντα προσηύδα· </l>
<l n="4" rend="indent(1)">"Τηλέμαχε, χρὴ τεύχε' ἀρήϊα κατθέμεν εἴσω </l>
<l n="5">πάντα μάλ', αὐτὰρ μνηστῆρας μαλακοῖσ' ἐπέεσσι </l>
<l n="6">παρφάσθαι, ὅτε κέν σε μεταλλῶσιν ποθέοντες· </l>
<l n="7">’ἐκ καπνοῦ κατέθηκ', ἐπεὶ οὐκέτι τοῖσιν ἐῴκει, </l>
<l n="8">οἷά ποτε Τροίηνδε κιὼν κατέλειπεν Ὀδυσσεύς, </l>
<l n="9">ἀλλὰ κατῄκισται, ὅσσον πυρὸς ἵκετ' ἀϋτμή. </l>
<l n="10">πρὸς δ' ἔτι καὶ τόδε μεῖζον ἐνὶ φρεσὶν ἔμβαλε δαίμων· </l>
<l n="11">μή πως οἰνωθέντες, ἔριν στήσαντες ἐν ὑμῖν, </l>
<l n="12">ἀλλήλους τρώσητε καταισχύνητέ τε δαῖτα </l>
<l n="13">καὶ μνηστύν· αὐτὸς γὰρ ἐφέλκεται ἄνδρα σίδηρος.’" </l>
<l n="14" rend="indent(1)">ὣς φάτο, Τηλέμαχος δὲ φίλῳ ἐπεπείθετο πατρί, </l>
<l n="15">ἐκ δὲ καλεσσάμενος προσέφη τροφὸν Εὐρύκλειαν· </l>
<l n="16" rend="indent(1)">"μαῖ', ἄγε δή μοι ἔρυξον ἐνὶ μεγάροισι γυναῖκας, </l>
<l n="17">ὄφρα κεν ἐς θάλαμον καταθείομαι ἔντεα πατρός, </l>
<l n="18">καλά, τά μοι κατὰ οἶκον ἀκηδέα καπνὸς ἀμέρδει </l>
<l n="19">πατρὸς ἀποιχομένοιο· ἐγὼ δ' ἔτι νήπιος ἦα· </l>
<l n="20">νῦν δ' ἐθέλω καταθέσθαι, ἵν' οὐ πυρὸς ἵξετ' ἀϋτμή." </l>
<l n="21" rend="indent(1)">τὸν δ' αὖτε προσέειπε φίλη τροφὸς Εὐρύκλεια· </l>
<l n="22">"αἲ γὰρ δή ποτε, τέκνον, ἐπιφροσύνας ἀνέλοιο </l>
<l n="23">οἴκου κήδεσθαι καὶ κτήματα πάντα φυλάσσειν. </l>
<l n="24">ἀλλ' ἄγε, τίς τοι ἔπειτα μετοιχομένη φάος οἴσει; </l>
<l n="25">δμῳὰς δ' οὐκ εἴας προβλωσκέμεν, αἵ κεν ἔφαινον." <pb/> </l>
<l n="26" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="27">"ξεῖνος ὅδ'· οὐ γὰρ ἀεργὸν ἀνέξομαι, ὅς κεν ἐμῆς γε </l>
<l n="28">χοίνικος ἅπτηται, καὶ τηλόθεν εἰληλουθώς." </l>
<l n="29" rend="indent(1)">ὣς ἄρ' ἐφώνησεν, τῇ δ' ἄπτερος ἔπλετο μῦθος· </l>
<l n="30">κλήϊσεν δὲ θύρας μεγάρων ἐῢ ναιεταόντων. </l>
<l n="31">τὼ δ' ἄρ' ἀναΐξαντ' Ὀδυσεὺς καὶ φαίδιμος υἱὸς </l>
<l n="32">ἐσφόρεον κόρυθάς τε καὶ ἀσπίδας ὀμφαλοέσσας </l>
<l n="33">ἔγχεά τ' ὀξυόεντα· πάροιθε δὲ Παλλὰς Ἀθήνη </l>
<l n="34">χρύσεον λύχνον ἔχουσα φάος περικαλλὲς ἐποίει. </l>
<l n="35">δὴ τότε Τηλέμαχος προσεφώνεεν ὃν πατέρ' αἶψα· </l>
<l n="36" rend="indent(1)">"ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι· </l>
<l n="37">ἔμπης μοι τοῖχοι μεγάρων καλαί τε μεσόδμαι </l>
<l n="38">εἰλάτιναί τε δοκοὶ καὶ κίονες ὑψόσ' ἔχοντες </l>
<l n="39">φαίνοντ' ὀφθαλμοῖσ' ὡς εἰ πυρὸς αἰθομένοιο. </l>
<l n="40">ἦ μάλα τις θεὸς ἔνδον, οἳ οὐρανὸν εὐρὺν ἔχουσι." </l>
<l n="41" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="42">"σίγα καὶ κατὰ σὸν νόον ἴσχανε μηδ' ἐρέεινε· </l>
<l n="43">αὕτη τοι δίκη ἐστὶ θεῶν, οἳ Ὄλυμπον ἔχουσιν. </l>
<l n="44">ἀλλὰ σὺ μὲν κατάλεξαι, ἐγὼ δ' ὑπολείψομαι αὐτοῦ, </l>
<l n="45">ὄφρα κ' ἔτι δμῳὰς καὶ μητέρα σὴν ἐρεθίζω· </l>
<l n="46">ἡ δέ μ' ὀδυρομένη εἰρήσεται ἀμφὶς ἕκαστα." </l>
<l n="47" rend="indent(1)">ὣς φάτο, Τηλέμαχος δὲ διὲκ μεγάροιο βεβήκει </l>
<l n="48">κείων ἐς θάλαμον δαΐδων ὕπο λαμπομενάων, </l>
<l n="49">ἔνθα πάρος κοιμᾶθ', ὅτε μιν γλυκὺς ὕπνος ἱκάνοι· </l>
<l n="50">ἔνθ' ἄρα καὶ τότ' ἔλεκτο καὶ Ἠῶ δῖαν ἔμιμνεν. </l>
<l n="51">αὐτὰρ ὁ ἐν μεγάρῳ ὑπελείπετο δῖος Ὀδυσσεὺς </l>
<l n="52">μνηστήρεσσι φόνον σὺν Ἀθήνῃ μερμηρίζων. </l>
<l n="53" rend="indent(1)">ἡ δ' ἴεν ἐκ θαλάμοιο περίφρων Πηνελόπεια, <pb/> </l>
<l n="54">Ἀρτέμιδι ἰκέλη ἠὲ χρυσῇ Ἀφροδίτῃ. </l>
<l n="55">τῇ παρὰ μὲν κλισίην πυρὶ κάτθεσαν, ἔνθ' ἄρ' ἐφῖζε, </l>
<l n="56">δινωτὴν ἐλέφαντι καὶ ἀργύρῳ, ἥν ποτε τέκτων </l>
<l n="57">ποίησ' Ἰκμάλιος καὶ ὑπὸ θρῆνυν ποσὶν ἧκε </l>
<l n="58">προσφυέ' ἐξ αὐτῆς, ὅθ' ἐπὶ μέγα βάλλετο κῶας. </l>
<l n="59">ἔνθα καθέζετ' ἔπειτα περίφρων Πηνελόπεια. </l>
<l n="60" rend="indent(1)">ἦλθον δὲ δμῳαὶ λευκώλενοι ἐκ μεγάροιο. </l>
<l n="61">αἱ δ' ἀπὸ μὲν σῖτον πολὺν ᾕρεον ἠδὲ τραπέζας </l>
<l n="62">καὶ δέπα, ἔνθεν ἄρ' ἄνδρες ὑπερμενέοντες ἔπινον· </l>
<l n="63">πῦρ δ' ἀπὸ λαμπτήρων χαμάδις βάλον, ἄλλα δ' ἐπ' αὐτῶν </l>
<l n="64">νήησαν ξύλα πολλά, φόως ἔμεν ἠδὲ θέρεσθαι. </l>
<l n="65">ἡ δ' Ὀδυσῆ' ἐνένιπε Μελανθὼ δεύτερον αὖτις· </l>
<l n="66" rend="indent(1)">"ξεῖν', ἔτι καὶ νῦν ἐνθάδ' ἀνιήσεις διὰ νύκτα </l>
<l n="67">δινεύων κατὰ οἶκον, ὀπιπεύσεις δὲ γυναῖκας; </l>
<l n="68">ἀλλ' ἔξελθε θύραζε, τάλαν, καὶ δαιτὸς ὄνησο· </l>
<l n="69">ἢ τάχα καὶ δαλῷ βεβλημένος εἶσθα θύραζε." </l>
<l n="70" rend="indent(1)">τὴν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="71">"δαιμονίη, τί μοι ὧδ' ἐπέχεις κεκοτηότι θυμῷ; </l>
<l n="72">ἦ ὅτι δὴ ῥυπόω, κακὰ δὲ χροῒ εἵματα εἷμαι, </l>
<l n="73">πτωχεύω δ' ἀνὰ δῆμον; ἀναγκαίη γὰρ ἐπείγει. </l>
<l n="74">τοιοῦτοι πτωχοὶ καὶ ἀλήμονες ἄνδρες ἔασι. </l>
<l n="75">καὶ γὰρ ἐγώ ποτε οἶκον ἐν ἀνθρώποισιν ἔναιον </l>
<l n="76">ὄλβιος ἀφνειὸν καὶ πολλάκι δόσκον ἀλήτῃ </l>
<l n="77">τοίῳ, ὁποῖος ἔοι καὶ ὅτευ κεχρημένος ἔλθοι· </l>
<l n="78">ἦσαν δὲ δμῶες μάλα μυρίοι ἄλλα τε πολλά, <pb/> </l>
<l n="79">οἷσίν τ' εὖ ζώουσι καὶ ἀφνειοὶ καλέονται. </l>
<l n="80">ἀλλὰ Ζεὺς ἀλάπαξε Κρονίων· ἤθελε γάρ που. </l>
<l n="81">τῶ νῦν μή ποτε καὶ σύ, γύναι, ἀπὸ πᾶσαν ὀλέσσῃς </l>
<l n="82">ἀγλαΐην, τῇ νῦν γε μετὰ δμῳῇσι κέκασσαι, </l>
<l n="83">ἤν πώς τοι δέσποινα κοτεσσαμένη χαλεπήνῃ </l>
<l n="84">ἢ Ὀδυσεὺς ἔλθῃ· ἔτι γὰρ καὶ ἐλπίδος αἶσα. </l>
<l n="85">εἰ δ' ὁ μὲν ὣς ἀπόλωλε καὶ οὐκέτι νόστιμός ἐστιν, </l>
<l n="86">ἀλλ' ἤδη παῖς τοῖος Ἀπόλλωνός γε ἕκητι, </l>
<l n="87">Τηλέμαχος· τὸν δ' οὔ τις ἐνὶ μεγάροισι γυναικῶν </l>
<l n="88">λήθει ἀτασθάλλουσ', ἐπεὶ οὐκέτι τηλίκος ἐστίν." </l>
<l n="89" rend="indent(1)">ὣς φάτο, τοῦ δ' ἤκουσε περίφρων Πηνελόπεια, </l>
<l n="90">ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε· </l>
<l n="91" rend="indent(1)">"πάντως, θαρσαλέη, κύον ἀδδεές, οὔ τί με λήθεις </l>
<l n="92">ἕρδουσα μέγα ἔργον, ὃ σῇ κεφαλῇ ἀναμάξεις. </l>
<l n="93">πάντα γὰρ εὖ ᾔδησθ', ἐπεὶ ἐξ ἐμεῦ ἔκλυες αὐτῆς, </l>
<l n="94">ὡς τὸν ξεῖνον ἔμελλον ἐνὶ μεγάροισιν ἐμοῖσιν </l>
<l n="95">ἀμφὶ πόσει εἴρεσθαι, ἐπεὶ πυκινῶς ἀκάχημαι." </l>
<l n="96" rend="indent(1)">ἦ ῥα, καὶ Εὐρυνόμην ταμίην πρὸς μῦθον ἔειπεν· </l>
<l n="97">"Εὐρυνόμη, φέρε δὴ δίφρον καὶ κῶας ἐπ' αὐτοῦ, </l>
<l n="98">ὄφρα καθεζόμενος εἴπῃ ἔπος ἠδ' ἐπακούσῃ </l>
<l n="99">ὁ ξεῖνος ἐμέθεν· ἐθέλω δέ μιν ἐξερέεσθαι." </l>
<l n="100" rend="indent(1)">ὣς ἔφαθ', ἡ δὲ μάλ' ὀτραλέως κατέθηκε φέρουσα </l>
<l n="101">δίφρον ἐΰξεστον καὶ ἐπ' αὐτῷ κῶας ἔβαλλεν· </l>
<l n="102">ἔνθα καθέζετ' ἔπειτα πολύτλας δῖος Ὀδυσσεύς. </l>
<l n="103">τοῖσι δὲ μύθων ἦρχε περίφρων Πηνελόπεια· </l>
<l n="104" rend="indent(1)">"ξεῖνε, τὸ μέν σε πρῶτον ἐγὼν εἰρήσομαι αὐτή· </l>
<l n="105">τίς πόθεν εἰς ἀνδρῶν; πόθι τοι πόλις ἠδὲ τοκῆες;" </l>
<l n="106" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="107">"ὦ γύναι, οὐκ ἄν τίς σε βροτῶν ἐπ' ἀπείρονα γαῖαν <pb/> </l>
<l n="108">νεικέοι· ἦ γάρ σευ κλέος οὐρανὸν εὐρὺν ἱκάνει, </l>
<l n="109">ὥς τέ τευ ἦ βασιλῆος ἀμύμονος, ὅς τε θεουδὴς </l>
<l n="110">[ἀνδράσιν ἐν πολλοῖσι καὶ ἰφθίμοισιν ἀνάσσων] </l>
<l n="111">εὐδικίας ἀνέχῃσι, φέρῃσι δὲ γαῖα μέλαινα </l>
<l n="112">πυροὺς καὶ κριθάς, βρίθῃσι δὲ δένδρεα καρπῷ, </l>
<l n="113">τίκτῃ δ' ἔμπεδα μῆλα, θάλασσα δὲ παρέχῃ ἰχθῦς </l>
<l n="114">ἐξ εὐηγεσίης, ἀρετῶσι δὲ λαοὶ ὑπ' αὐτοῦ. </l>
<l n="115">τῶ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ, </l>
<l n="116">μηδέ μοι ἐξερέεινε γένος καὶ πατρίδα γαῖαν, </l>
<l n="117">μή μοι μᾶλλον θυμὸν ἐνιπλήσῃς ὀδυνάων </l>
<l n="118">μνησαμένῳ· μάλα δ' εἰμὶ πολύστονος· οὐδέ τί με χρὴ </l>
<l n="119">οἴκῳ ἐν ἀλλοτρίῳ γοόωντά τε μυρόμενόν τε </l>
<l n="120">ἧσθαι, ἐπεὶ κάκιον πενθήμεναι ἄκριτον αἰεί· </l>
<l n="121">μή τίς μοι δμῳῶν νεμεσήσεται ἠὲ σύ γ' αὐτή, </l>
<l n="122">φῇ δὲ δάκρυ πλώειν βεβαρηότα με φρένας οἴνῳ." </l>
<l n="123" rend="indent(1)">τὸν δ' ἠμείβετ' ἔπειτα περίφρων Πηνελόπεια· </l>
<l n="124">"ξεῖν', ἦ τοι μὲν ἐμὴν ἀρετὴν εἶδός τε δέμας τε </l>
<l n="125">ὤλεσαν ἀθάνατοι, ὅτε Ἴλιον εἰσανέβαινον </l>
<l n="126">Ἀργεῖοι, μετὰ τοῖσι δ' ἐμὸς πόσις ᾖεν Ὀδυσσεύς. </l>
<l n="127">εἰ κεῖνός γ' ἐλθὼν τὸν ἐμὸν βίον ἀμφιπολεύοι, </l>
<l n="128">μεῖζόν κε κλέος εἴη ἐμὸν καὶ κάλλιον οὕτω. </l>
<l n="129">νῦν δ' ἄχομαι· τόσα γάρ μοι ἐπέσσευεν κακὰ δαίμων. </l>
<l n="130">ὅσσοι γὰρ νήσοισιν ἐπικρατέουσιν ἄριστοι, <pb/> </l>
<l n="131">Δουλιχίῳ τε Σάμῃ τε καὶ ὑλήεντι Ζακύνθῳ, </l>
<l n="132">οἵ τ' αὐτὴν Ἰθάκην εὐδείελον ἀμφινέμονται, </l>
<l n="133">οἵ μ' ἀεκαζομένην μνῶνται, τρύχουσι δὲ οἶκον. </l>
<l n="134">τῶ οὔτε ξείνων ἐμπάζομαι οὔθ' ἱκετάων </l>
<l n="135">οὔτε τι κηρύκων, οἳ δημιοεργοὶ ἔασιν· </l>
<l n="136">ἀλλ' Ὀδυσῆ ποθέουσα φίλον κατατήκομαι ἦτορ. </l>
<l n="137">οἱ δὲ γάμον σπεύδουσιν· ἐγὼ δὲ δόλους τολυπεύω. </l>
<l n="138">φᾶρος μέν μοι πρῶτον ἐνέπνευσε φρεσὶ δαίμων </l>
<l n="139">στησαμένῃ μέγαν ἱστὸν ἐνὶ μεγάροισιν ὑφαίνειν, </l>
<l n="140">λεπτὸν καὶ περίμετρον· ἄφαρ δ' αὐτοῖς μετέειπον· </l>
<l n="141">’κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς, </l>
<l n="142">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος </l>
<l n="143">ἐκτελέσω, μή μοι μεταμώνια νήματ' ὄληται, </l>
<l n="144">Λαέρτῃ ἥρωϊ ταφήϊον, εἰς ὅτε κέν μιν </l>
<l n="145">μοῖρ' ὀλοὴ καθέλῃσι τανηλεγέος θανάτοιο· </l>
<l n="146">μή τίς μοι κατὰ δῆμον Ἀχαιϊάδων νεμεσήσῃ, </l>
<l n="147">αἴ κεν ἄτερ σπείρου κεῖται πολλὰ κτεατίσσας.’ </l>
<l n="148">ὣς ἐφάμην, τοῖσιν δ' ἐπεπείθετο θυμὸς ἀγήνωρ. </l>
<l n="149">ἔνθα καὶ ἠματίη μὲν ὑφαίνεσκον μέγαν ἱστόν, </l>
<l n="150">νύκτας δ' ἀλλύεσκον, ἐπὴν δαΐδας παραθείμην. </l>
<l n="151">ὣς τρίετες μὲν ἔληθον ἐγὼ καὶ ἔπειθον Ἀχαιούς· </l>
<l n="152">ἀλλ' ὅτε τέτρατον ἦλθεν ἔτος καὶ ἐπήλυθον ὧραι, </l>
<l n="153">[μηνῶν φθινόντων, περὶ δ' ἤματα πόλλ' ἐτελέσθη,] </l>
<l n="154">καὶ τότε δή με διὰ δμῳάς, κύνας οὐκ ἀλεγούσας, </l>
<l n="155">εἷλον ἐπελθόντες καὶ ὁμόκλησαν ἐπέεσσιν. </l>
<l n="156">ὣς τὸ μὲν ἐξετέλεσσα καὶ οὐκ ἐθέλουσ', ὑπ' ἀνάγκης· </l>
<l n="157">νῦν δ' οὔτ' ἐκφυγέειν δύναμαι γάμον οὔτε τιν' ἄλλην </l>
<l n="158">μῆτιν ἔθ' εὑρίσκω· μάλα δ' ὀτρύνουσι τοκῆες <pb/> </l>
<l n="159">γήμασθ', ἀσχαλάᾳ δὲ πάϊς βίοτον κατεδόντων, </l>
<l n="160">γινώσκων· ἤδη γὰρ ἀνὴρ οἷός τε μάλιστα </l>
<l n="161">οἴκου κήδεσθαι, τῷ τε Ζεὺς ὄλβον ὀπάζει. </l>
<l n="162">ἀλλὰ καὶ ὧς μοι εἰπὲ τεὸν γένος, ὁππόθεν ἐσσί· </l>
<l n="163">οὐ γὰρ ἀπὸ δρυός ἐσσι παλαιφάτου οὐδ' ἀπὸ πέτρης." </l>
<l n="164" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="165">"ὦ γύναι αἰδοίη Λαερτιάδεω Ὀδυσῆος, </l>
<l n="166">οὐκέτ' ἀπολλήξεις τὸν ἐμὸν γόνον ἐξερέουσα; </l>
<l n="167">ἀλλ' ἔκ τοι ἐρέω. ἦ μέν μ' ἀχέεσσί γε δώσεις </l>
<l n="168">πλείοσιν ἢ ἔχομαι· ἡ γὰρ δίκη, ὁππότε πάτρης </l>
<l n="169">ἧς ἀπέῃσιν ἀνὴρ τόσσον χρόνον ὅσσον ἐγὼ νῦν, </l>
<l n="170">πολλὰ βροτῶν ἐπὶ ἄστε' ἀλώμενος, ἄλγεα πάσχων. </l>
<l n="171">ἀλλὰ καὶ ὧς ἐρέω ὅ μ' ἀνείρεαι ἠδὲ μεταλλᾷς. </l>
<l n="172">Κρήτη τις γαῖ' ἔστι μέσῳ ἐνὶ οἴνοπι πόντῳ, </l>
<l n="173">καλὴ καὶ πίειρα, περίρρυτος· ἐν δ' ἄνθρωποι </l>
<l n="174">πολλοὶ ἀπειρέσιοι, καὶ ἐννήκοντα πόληες· — </l>
<l n="175">ἄλλη δ' ἄλλων γλῶσσα μεμιγμένη· ἐν μὲν Ἀχαιοί, </l>
<l n="176">ἐν δ' Ἐτεόκρητες μεγαλήτορες, ἐν δὲ Κύδωνες </l>
<l n="177">Δωριέες τε τριχάϊκες δῖοί τε Πελασγοί· — </l>
<l n="178">τῇσι δ' ἐνὶ Κνωσός, μεγάλη πόλις, ἔνθα τε Μίνως </l>
<l n="179">ἐννέωρος βασίλευε Διὸς μεγάλου ὀαριστής, </l>
<l n="180">πατρὸς ἐμοῖο πατήρ, μεγαθύμου Δευκαλίωνος. </l>
<l n="181">Δευκαλίων δ' ἐμὲ τίκτε καὶ Ἰδομενῆα ἄνακτα· </l>
<l n="182">ἀλλ' ὁ μὲν ἐν νήεσσι κορωνίσιν Ἴλιον εἴσω </l>
<l n="183">ᾤχεθ' ἅμ' Ἀτρεΐδῃσιν· ἐμοὶ δ' ὄνομα κλυτὸν Αἴθων, <pb/> </l>
<l n="184">ὁπλότερος γενεῇ· ὁ δ' ἅμα πρότερος καὶ ἀρείων. </l>
<l n="185">ἔνθ' Ὀδυσῆα ἐγὼν ἰδόμην καὶ ξείνια δῶκα. </l>
<l n="186">καὶ γὰρ τὸν Κρήτηνδε κατήγαγεν ἲς ἀνέμοιο </l>
<l n="187">ἱέμενον Τροίηνδε, παραπλάγξασα Μαλειῶν· </l>
<l n="188">στῆσε δ' ἐν Ἀμνισῷ, ὅθι τε σπέος Εἰλειθυίης, </l>
<l n="189">ἐν λιμέσιν χαλεποῖσι, μόγις δ' ὑπάλυξεν ἀέλλας. </l>
<l n="190">αὐτίκα δ' Ἰδομενῆα μετάλλα ἄστυδ' ἀνελθών· </l>
<l n="191">ξεῖνον γάρ οἱ ἔφασκε φίλον τ' ἔμεν αἰδοῖόν τε. </l>
<l n="192">τῷ δ' ἤδη δεκάτη ἢ ἑνδεκάτη πέλεν ἠὼς </l>
<l n="193">οἰχομένῳ σὺν νηυσὶ κορωνίσιν Ἴλιον εἴσω. </l>
<l n="194">τὸν μὲν ἐγὼ πρὸς δώματ' ἄγων ἐῢ ἐξείνισσα, </l>
<l n="195">ἐνδυκέως φιλέων, πολλῶν κατὰ οἶκον ἐόντων· </l>
<l n="196">καί οἱ τοῖς ἄλλοισ' ἑτάροισ', οἳ ἅμ' αὐτῷ ἕποντο, </l>
<l n="197">δημόθεν ἄλφιτα δῶκα καὶ αἴθοπα οἶνον ἀγείρας </l>
<l n="198">καὶ βοῦς ἱρεύσασθαι, ἵνα πλησαίατο θυμόν. </l>
<l n="199">ἔνθα δυώδεκα μὲν μένον ἤματα δῖοι Ἀχαιοί· </l>
<l n="200">εἴλει γὰρ βορέης ἄνεμος μέγας οὐδ' ἐπὶ γαίῃ </l>
<l n="201">εἴα ἵστασθαι, χαλεπὸς δέ τις ὤρορε δαίμων· </l>
<l n="202">τῇ τρεισκαιδεκάτῃ δ' ἄνεμος πέσε, τοὶ δ' ἀνάγοντο." </l>
<l n="203" rend="indent(1)">ἴσκε ψεύδεα πολλὰ λέγων ἐτύμοισιν ὁμοῖα· </l>
<l n="204">τῆς δ' ἄρ' ἀκουούσης ῥέε δάκρυα, τήκετο δὲ χρώς. </l>
<l n="205">ὡς δὲ χιὼν κατατήκετ' ἐν ἀκροπόλοισιν ὄρεσσιν, </l>
<l n="206">ἥν τ' εὖρος κατέτηξεν, ἐπὴν ζέφυρος καταχεύῃ, </l>
<l n="207">τηκομένης δ' ἄρα τῆς ποταμοὶ πλήθουσι ῥέοντες· </l>
<l n="208">ὣς τῆς τήκετο καλὰ παρήϊα δάκρυ χεούσης, </l>
<l n="209">κλαιούσης ἑὸν ἄνδρα, παρήμενον. αὐτὰρ Ὀδυσσεὺς </l>
<l n="210">θυμῷ μὲν γοόωσαν ἑὴν ἐλέαιρε γυναῖκα, </l>
<l n="211">ὀφθαλμοὶ δ' ὡς εἰ κέρα ἕστασαν ἠὲ σίδηρος </l>
<l n="212">ἀτρέμας ἐν βλεφάροισι· δόλῳ δ' ὅ γε δάκρυα κεῦθεν. <pb/> </l>
<l n="213" rend="indent(1)">ἡ δ' ἐπεὶ οὖν τάρφθη πολυδακρύτοιο γόοιο, </l>
<l n="214">ἐξαῦτίς μιν ἔπεσσιν ἀμειβομένη προσέειπε· </l>
<l n="215" rend="indent(1)">"νῦν μὲν δή σευ ξεῖνέ γ' ὀΐω πειρήσεσθαι, </l>
<l n="216">εἰ ἐτεὸν δὴ κεῖθι σὺν ἀντιθέοισ' ἑτάροισι </l>
<l n="217">ξείνισας ἐν μεγάροισιν ἐμὸν πόσιν, ὡς ἀγορεύεις. </l>
<l n="218">εἰπέ μοι, ὁπποῖ' ἄσσα περὶ χροῒ εἵματα ἕστο, </l>
<l n="219">αὐτός θ' οἷος ἔην, καὶ ἑταίρους, οἵ οἱ ἕποντο." </l>
<l n="220" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="221">"ὦ γύναι, ἀργαλέον τόσσον χρόνον ἀμφὶς ἐόντα </l>
<l n="222">εἰπεῖν· ἤδη γὰρ τόδ' ἐεικοστὸν ἔτος ἐστίν, </l>
<l n="223">ἐξ οὗ κεῖθεν ἔβη καὶ ἐμῆς ἀπελήλυθε πάτρης· </l>
<l n="224">αὐτάρ τοι ἐρέω, ὥς μοι ἰνδάλλεται ἦτορ. </l>
<l n="225">χλαῖναν πορφυρέην οὔλην ἔχε δῖος Ὀδυσσεύς, </l>
<l n="226">διπλῆν· ἐν δ' ἄρα οἱ περόνη χρυσοῖο τέτυκτο </l>
<l n="227">αὐλοῖσιν διδύμοισι· πάροιθε δὲ δαίδαλον ἦεν· </l>
<l n="228">ἐν προτέροισι πόδεσσι κύων ἔχε ποικίλον ἐλλόν, </l>
<l n="229">ἀσπαίροντα λάων· τὸ δὲ θαυμάζεσκον ἅπαντες, </l>
<l n="230">ὡς οἱ χρύσεοι ἐόντες ὁ μὲν λάε νεβρὸν ἀπάγχων, </l>
<l n="231">αὐτὰρ ὁ ἐκφυγέειν μεμαὼς ἤσπαιρε πόδεσσι. </l>
<l n="232">τὸν δὲ χιτῶν' ἐνόησα περὶ χροῒ σιγαλόεντα, </l>
<l n="233">οἷόν τε κρομύοιο λοπὸν κάτα ἰσχαλέοιο· </l>
<l n="234">τὼς μὲν ἔην μαλακός, λαμπρὸς δ' ἦν ἠέλιος ὥς. </l>
<l n="235">ἦ μὲν πολλαί γ' αὐτὸν ἐθηήσαντο γυναῖκες. </l>
<l n="236">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· <pb/> </l>
<l n="237">οὐκ οἶδ', ἢ τάδε ἕστο περὶ χροῒ οἴκοθ' Ὀδυσσεύς, </l>
<l n="238">ἦ τις ἑταίρων δῶκε θοῆς ἐπὶ νηὸς ἰόντι </l>
<l n="239">ἤ τίς που καὶ ξεῖνος, ἐπεὶ πολλοῖσιν Ὀδυσσεὺς </l>
<l n="240">ἔσκε φίλος· παῦροι γὰρ Ἀχαιῶν ἦσαν ὁμοῖοι. </l>
<l n="241">καί οἱ ἐγὼ χάλκειον ἄορ καὶ δίπλακα δῶκα </l>
<l n="242">καλὴν πορφυρέην καὶ τερμιόεντα χιτῶνα, </l>
<l n="243">αἰδοίως δ' ἀπέπεμπον ἐϋσσέλμου ἐπὶ νηός. </l>
<l n="244">καὶ μέν οἱ κῆρυξ ὀλίγον προγενέστερος αὐτοῦ </l>
<l n="245">εἵπετο· καὶ τόν τοι μυθήσομαι, οἷος ἔην περ· </l>
<l n="246">γυρὸς ἐν ὤμοισιν, μελανόχροος, οὐλοκάρηνος, </l>
<l n="247">Εὐρυβάτης δ' ὄνομ' ἔσκε· τίεν δέ μιν ἔξοχον ἄλλων </l>
<l n="248">ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη." </l>
<l n="249" rend="indent(1)">ὣς φάτο, τῇ δ' ἔτι μᾶλλον ὑφ' ἵμερον ὦρσε γόοιο </l>
<l n="250">σήματ' ἀναγνούσῃ, τά οἱ ἔμπεδα πέφραδ' Ὀδυσσεύς. </l>
<l n="251">ἡ δ' ἐπεὶ οὖν τάρφθη πολυδακρύτοιο γόοιο, </l>
<l n="252">καὶ τότε μιν μύθοισιν ἀμειβομένη προσέειπε· </l>
<l n="253" rend="indent(1)">"νῦν μὲν δή μοι, ξεῖνε, πάρος περ ἐὼν ἐλεεινός, </l>
<l n="254">ἐν μεγάροισιν ἐμοῖσι φίλος τ' ἔσῃ αἰδοῖός τε· </l>
<l n="255">αὐτὴ γὰρ τάδε εἵματ' ἐγὼ πόρον, οἷ' ἀγορεύεις, </l>
<l n="256">πτύξασ' ἐκ θαλάμου, περόνην τ' ἐπέθηκα φαεινὴν </l>
<l n="257">κείνῳ ἄγαλμ' ἔμεναι. τὸν δ' οὐχ ὑποδέξομαι αὖτις </l>
<l n="258">οἴκαδε νοστήσαντα φίλην ἐς πατρίδα γαῖαν. </l>
<l n="259">τῶ ῥα κακῇ αἴσῃ κοίλης ἐπὶ νηὸς Ὀδυσσεὺς </l>
<l n="260">ᾤχετ' ἐποψόμενος Κακοΐλιον οὐκ ὀνομαστήν." </l>
<l n="261" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="262">"ὦ γύναι αἰδοίη Λαερτιάδεω Ὀδυσῆος, </l>
<l n="263">μηκέτι νῦν χρόα καλὸν ἐναίρεο μηδέ τι θυμὸν </l>
<l n="264">τῆκε πόσιν γοόωσα. νεμεσσῶμαί γε μὲν οὐδέν· </l>
<l n="265">καὶ γάρ τίς τ' ἀλλοῖον ὀδύρεται ἄνδρ' ὀλέσασα <pb/> </l>
<l n="266">κουρίδιον, τῷ τέκνα τέκῃ φιλότητι μιγεῖσα, </l>
<l n="267">ἢ Ὀδυσῆ', ὅν φασι θεοῖσ' ἐναλίγκιον εἶναι. </l>
<l n="268">ἀλλὰ γόου μὲν παῦσαι, ἐμεῖο δὲ σύνθεο μῦθον· </l>
<l n="269">νημερτέως γάρ τοι μυθήσομαι οὐδ' ἐπικεύσω, </l>
<l n="270">ὡς ἤδη Ὀδυσῆος ἐγὼ περὶ νόστου ἄκουσα </l>
<l n="271">ἀγχοῦ, Θεσπρωτῶν ἀνδρῶν ἐν πίονι δήμῳ, </l>
<l n="272">ζωοῦ· αὐτὰρ ἄγει κειμήλια πολλὰ καὶ ἐσθλά, </l>
<l n="273">αἰτίζων ἀνὰ δῆμον. ἀτὰρ ἐρίηρας ἑταίρους </l>
<l n="274">ὤλεσε καὶ νῆα γλαφυρὴν ἐνὶ οἴνοπι πόντῳ, </l>
<l n="275">Θρινακίης ἄπο νήσου ἰών· ὀδύσαντο γὰρ αὐτῷ </l>
<l n="276">Ζεύς τε καὶ Ἠέλιος· τοῦ γὰρ βόας ἔκταν ἑταῖροι. </l>
<l n="277">οἱ μὲν πάντες ὄλοντο πολυκλύστῳ ἐνὶ πόντῳ· </l>
<l n="278">τὸν δ' ἄρ' ἐπὶ τρόπιος νηὸς βάλε κῦμ' ἐπὶ χέρσου, </l>
<l n="279">Φαιήκων ἐς γαῖαν, οἳ ἀγχίθεοι γεγάασιν· </l>
<l n="280">οἳ δή μιν περὶ κῆρι θεὸν ὣς τιμήσαντο </l>
<l n="281">καί οἱ πολλὰ δόσαν πέμπειν τέ μιν ἤθελον αὐτοὶ </l>
<l n="282">οἴκαδ' ἀπήμαντον. καί κεν πάλαι ἐνθάδ' Ὀδυσσεὺς </l>
<l n="283">ἤην· ἀλλ' ἄρα οἱ τό γε κέρδιον εἴσατο θυμῷ, </l>
<l n="284">χρήματ' ἀγυρτάζειν πολλὴν ἐπὶ γαῖαν ἰόντι· </l>
<l n="285">ὣς περὶ κέρδεα πολλὰ καταθνητῶν ἀνθρώπων </l>
<l n="286">οἶδ' Ὀδυσεύς, οὐδ' ἄν τις ἐρίσσειε βροτὸς ἄλλος. </l>
<l n="287">ὥς μοι Θεσπρωτῶν βασιλεὺς μυθήσατο Φείδων· </l>
<l n="288">ὤμνυε δὲ πρὸς ἔμ' αὐτόν, ἀποσπένδων ἐνὶ οἴκῳ, </l>
<l n="289">νῆα κατειρύσθαι καὶ ἐπαρτέας ἔμμεν ἑταίρους, </l>
<l n="290">οἳ δή μιν πέμψουσι φίλην ἐς πατρίδα γαῖαν. </l>
<l n="291">ἀλλ' ἐμὲ πρὶν ἀπέπεμψε· τύχησε γὰρ ἐρχομένη νηῦς <pb/> </l>
<l n="292">ἀνδρῶν Θεσπρωτῶν ἐς Δουλίχιον πολύπυρον. </l>
<l n="293">καί μοι κτήματ' ἔδειξεν, ὅσα ξυναγείρατ' Ὀδυσσεύς· </l>
<l n="294">καί νύ κεν ἐς δεκάτην γενεὴν ἕτερόν γ' ἔτι βόσκοι· </l>
<l n="295">τόσσα οἱ ἐν μεγάροις κειμήλια κεῖτο ἄνακτος. </l>
<l n="296">τὸν δ' ἐς Δωδώνην φάτο βήμεναι, ὄφρα θεοῖο </l>
<l n="297">ἐκ δρυὸς ὑψικόμοιο Διὸς βουλὴν ἐπακούσαι, </l>
<l n="298">ὅππως νοστήσειε φίλην ἐς πατρίδα γαῖαν, </l>
<l n="299">ἤδη δὴν ἀπεών, ἢ ἀμφαδὸν ἦε κρυφηδόν. </l>
<l n="300">ὣς ὁ μὲν οὕτως ἐστὶ σόος καὶ ἐλεύσεται ἤδη </l>
<l n="301">ἄγχι μάλ', οὐδ' ἔτι τῆλε φίλων καὶ πατρίδος αἴης </l>
<l n="302">δηρὸν ἀπεσσεῖται· ἔμπης δέ τοι ὅρκια δώσω. </l>
<l n="303">ἴστω νῦν Ζεὺς πρῶτα, θεῶν ὕπατος καὶ ἄριστος, </l>
<l n="304">ἱστίη τ' Ὀδυσῆος ἀμύμονος, ἣν ἀφικάνω· </l>
<l n="305">ἦ μέν τοι τάδε πάντα τελείεται ὡς ἀγορεύω. </l>
<l n="306">τοῦδ' αὐτοῦ λυκάβαντος ἐλεύσεται ἐνθάδ' Ὀδυσσεύς, </l>
<l n="307">τοῦ μὲν φθίνοντος μηνός, τοῦ δ' ἱσταμένοιο." </l>
<l n="308" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="309">"αἲ γὰρ τοῦτο, ξεῖνε, ἔπος τετελεσμένον εἴη· </l>
<l n="310">τῶ κε τάχα γνοίης φιλότητά τε πολλά τε δῶρα </l>
<l n="311">ἐξ ἐμεῦ, ὡς ἄν τίς σε συναντόμενος μακαρίζοι. </l>
<l n="312">ἀλλά μοι ὧδ' ἀνὰ θυμὸν ὀΐεται, ὡς ἔσεταί περ· </l>
<l n="313">οὔτ' Ὀδυσεὺς ἔτι οἶκον ἐλεύσεται, οὔτε σὺ πομπῆς </l>
<l n="314">τεύξῃ, ἐπεὶ οὐ τοῖοι σημάντορές εἰσ' ἐνὶ οἴκῳ, </l>
<l n="315">οἷος Ὀδυσσεὺς ἔσκε μετ' ἀνδράσιν, εἴ ποτ' ἔην γε, </l>
<l n="316">ξείνους αἰδοίους ἀποπεμπέμεν ἠδὲ δέχεσθαι. </l>
<l n="317">ἀλλά μιν, ἀμφίπολοι, ἀπονίψατε, κάτθετε δ' εὐνήν, </l>
<l n="318">δέμνια καὶ χλαίνας καὶ ῥήγεα σιγαλόεντα, </l>
<l n="319">ὥς κ' εὖ θαλπιόων χρυσόθρονον Ἠῶ ἵκηται. <pb/> </l>
<l n="320">ἠῶθεν δὲ μάλ' ἦρι λοέσσαι τε χρῖσαί τε, </l>
<l n="321">ὥς κ' ἔνδον παρὰ Τηλεμάχῳ δείπνοιο μέδηται </l>
<l n="322">ἥμενος ἐν μεγάρῳ. τῷ δ' ἄλγιον, ὅς κεν ἐκείνων </l>
<l n="323">τοῦτον ἀνιάζῃ θυμοφθόρος· οὐδέ τι ἔργον </l>
<l n="324">ἐνθάδ' ἔτι πρήξει, μάλα περ κεχολωμένος αἰνῶς. </l>
<l n="325">πῶς γὰρ ἐμεῦ σύ, ξεῖνε, δαήσεαι, εἴ τι γυναικῶν </l>
<l n="326">ἀλλάων περίειμι νόον καὶ ἐπίφρονα μῆτιν, </l>
<l n="327">εἴ κεν ἀϋσταλέος, κακὰ εἱμένος ἐν μεγάροισι </l>
<l n="328">δαινύῃ; ἄνθρωποι δὲ μινυνθάδιοι τελέθουσιν. </l>
<l n="329">ὃς μὲν ἀπηνὴς αὐτὸς ἔῃ καὶ ἀπηνέα εἰδῇ, </l>
<l n="330">τῷ δὲ καταρῶνται πάντες βροτοὶ ἄλγε' ὀπίσσω </l>
<l n="331">ζωῷ, ἀτὰρ τεθνεῶτί γ' ἐφεψιόωνται ἅπαντες· </l>
<l n="332">ὃς δ' ἂν ἀμύμων αὐτὸς ἔῃ καὶ ἀμύμονα εἰδῇ, </l>
<l n="333">τοῦ μέν τε κλέος εὐρὺ διὰ ξεῖνοι φορέουσι </l>
<l n="334">πάντας ἐπ' ἀνθρώπους, πολλοί τέ μιν ἐσθλὸν ἔειπον." </l>
<l n="335" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="336">"ὦ γύναι αἰδοίη Λαερτιάδεω Ὀδυσῆος, </l>
<l n="337">ἦ τοι ἐμοὶ χλαῖναι καὶ ῥήγεα σιγαλόεντα </l>
<l n="338">ἤχθεθ', ὅτε πρῶτον Κρήτης ὄρεα νιφόεντα </l>
<l n="339">νοσφισάμην ἐπὶ νηὸς ἰὼν δολιχηρέτμοιο· </l>
<l n="340">κείω δ' ὡς τὸ πάρος περ ἀΰπνους νύκτας ἴαυον. </l>
<l n="341">πολλὰς γὰρ δὴ νύκτας ἀεικελίῳ ἐνὶ κοίτῃ </l>
<l n="342">ἄεσα καί τ' ἀνέμεινα ἐΰθρονον Ἠῶ δῖαν. </l>
<l n="343">οὐδέ τί μοι ποδάνιπτρα ποδῶν ἐπιήρανα θυμῷ </l>
<l n="344">γίνεται· οὐδὲ γυνὴ ποδὸς ἅψεται ἡμετέροιο </l>
<l n="345">τάων, αἵ τοι δῶμα κάτα δρήστειραι ἔασιν, <pb/> </l>
<l n="346">εἰ μή τις γρηῦς ἐστι παλαιή, κεδνὰ ἰδυῖα, </l>
<l n="347">ἥ τις δὴ τέτληκε τόσα φρεσὶν ὅσσα τ' ἐγώ περ· </l>
<l n="348">τῇ δ' οὐκ ἂν φθονέοιμι ποδῶν ἅψασθαι ἐμεῖο." </l>
<l n="349" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="350">"ξεῖνε φίλ'· οὐ γάρ πώ τις ἀνὴρ πεπνυμένος ὧδε </l>
<l n="351">ξείνων τηλεδαπῶν φιλίων ἐμὸν ἵκετο δῶμα, </l>
<l n="352">ὡς σὺ μάλ' εὐφραδέως πεπνυμένα πάντ' ἀγορεύεις· </l>
<l n="353">ἔστι δέ μοι γρηῢς πυκινὰ φρεσὶ μήδε' ἔχουσα, </l>
<l n="354">ἣ κεῖνον δύστηνον ἐῢ τρέφεν ἠδ' ἀτίταλλε </l>
<l n="355">δεξαμένη χείρεσσ', ὅτε μιν πρῶτον τέκε μήτηρ· </l>
<l n="356">ἥ σε πόδας νίψει, ὀλιγηπελέουσά περ ἔμπης. </l>
<l n="357">ἀλλ' ἄγε νῦν ἀνστᾶσα, περίφρων Εὐρύκλεια, </l>
<l n="358">νίψον σοῖο ἄνακτος ὁμήλικα· καί που Ὀδυσσεὺς </l>
<l n="359">ἤδη τοιόσδ' ἐστὶ πόδας τοιόσδε τε χεῖρας· </l>
<l n="360">αἶψα γὰρ ἐν κακότητι βροτοὶ καταγηράσκουσιν." </l>
<l n="361" rend="indent(1)">ὣς ἄρ' ἔφη, γρηῢς δὲ κατέσχετο χερσὶ πρόσωπα, </l>
<l n="362">δάκρυα δ' ἔκβαλε θερμά, ἔπος δ' ὀλοφυδνὸν ἔειπεν· </l>
<l n="363" rend="indent(1)">"ὤ μοι ἐγὼ σέο, τέκνον, ἀμήχανος· ἦ σε περὶ Ζεὺς </l>
<l n="364">ἀνθρώπων ἤχθηρε θεουδέα θυμὸν ἔχοντα. </l>
<l n="365">οὐ γάρ πώ τις τόσσα βροτῶν Διὶ τερπικεραύνῳ </l>
<l n="366">πίονα μηρί' ἔκη' οὐδ' ἐξαίτους ἑκατόμβας, </l>
<l n="367">ὅσσα σὺ τῷ ἐδίδους ἀρώμενος, εἷος ἵκοιο </l>
<l n="368">γῆράς τε λιπαρὸν θρέψαιό τε φαίδιμον υἱόν· </l>
<l n="369">νῦν δέ τοι οἴῳ πάμπαν ἀφείλετο νόστιμον ἦμαρ. </l>
<l n="370">οὕτω που καὶ κείνῳ ἐφεψιόωντο γυναῖκες </l>
<l n="371">ξείνων τηλεδαπῶν, ὅτε τευ κλυτὰ δώμαθ' ἵκοιτο, </l>
<l n="372">ὡς σέθεν αἱ κύνες αἵδε καθεψιόωνται ἅπασαι, <pb/> </l>
<l n="373">τάων νῦν λώβην τε καὶ αἴσχεα πόλλ' ἀλεείνων </l>
<l n="374">οὐκ ἐάᾳς νίζειν· ἐμὲ δ' οὐκ ἀέκουσαν ἄνωγε </l>
<l n="375">κούρη Ἰκαρίοιο, περίφρων Πηνελόπεια. </l>
<l n="376">τῶ σε πόδας νίψω ἅμα τ' αὐτῆς Πηνελοπείης </l>
<l n="377">καὶ σέθεν εἵνεκ', ἐπεί μοι ὀρώρεται ἔνδοθι θυμὸς </l>
<l n="378">κήδεσιν. ἀλλ' ἄγε νῦν ξυνίει ἔπος, ὅττι κεν εἴπω· </l>
<l n="379">πολλοὶ δὴ ξεῖνοι ταλαπείριοι ἐνθάδ' ἵκοντο, </l>
<l n="380">ἀλλ' οὔ πώ τινά φημι ἐοικότα ὧδε ἰδέσθαι </l>
<l n="381">ὡς σὺ δέμας φωνήν τε πόδας τ' Ὀδυσῆϊ ἔοικας." </l>
<l n="382" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="383">"ὦ γρηῦ, οὕτω φασὶν ὅσοι ἴδον ὀφθαλμοῖσιν </l>
<l n="384">ἡμέας ἀμφοτέρους, μάλα εἰκέλω ἀλλήλοιϊν </l>
<l n="385">ἔμμεναι, ὡς σύ περ αὐτὴ ἐπιφρονέουσ' ἀγορεύεις." </l>
<l n="386" rend="indent(1)">ὣς ἄρ' ἔφη, γρηῢς δὲ λέβηθ' ἕλε παμφανόωντα, </l>
<l n="387">τῷ πόδας ἐξαπένιζεν, ὕδωρ δ' ἐνεχεύατο πολλόν, </l>
<l n="388">ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς </l>
<l n="389">ἷζεν ἀπ' ἐσχαρόφιν, ποτὶ δὲ σκότον ἐτράπετ' αἶψα· </l>
<l n="390">αὐτίκα γὰρ κατὰ θυμὸν ὀΐσατο, μή ἑ λαβοῦσα </l>
<l n="391">οὐλὴν ἀμφράσσαιτο καὶ ἀμφαδὰ ἔργα γένοιτο. </l>
<l n="392">νίζε δ' ἄρ' ἄσσον ἰοῦσα ἄναχθ' ἑόν· αὐτίκα δ' ἔγνω </l>
<l n="393">οὐλήν, τήν ποτέ μιν σῦς ἤλασε λευκῷ ὀδόντι </l>
<l n="394">Παρνησόνδ' ἐλθόντα μετ' Αὐτόλυκόν τε καὶ υἷας, </l>
<l n="395">μητρὸς ἑῆς πατέρ' ἐσθλόν, ὃς ἀνθρώπους ἐκέκαστο </l>
<l n="396">κλεπτοσύνῃ θ' ὅρκῳ τε· θεὸς δέ οἱ αὐτὸς ἔδωκεν </l>
<l n="397">Ἑρμείας· τῷ γὰρ κεχαρισμένα μηρία καῖεν </l>
<l n="398">ἀρνῶν ἠδ' ἐρίφων· ὁ δέ οἱ πρόφρων ἅμ' ὀπήδει. </l>
<l n="399">Αὐτόλυκος δ' ἐλθὼν Ἰθάκης ἐς πίονα δῆμον </l>
<l n="400">παῖδα νέον γεγαῶτα κιχήσατο θυγατέρος ἧς· <pb/> </l>
<l n="401">τόν ῥά οἱ Εὐρύκλεια φίλοισ' ἐπὶ γούνασι θῆκε </l>
<l n="402">παυομένῳ δόρποιο, ἔπος τ' ἔφατ' ἔκ τ' ὀνόμαζεν· </l>
<l n="403" rend="indent(1)">"Αὐτόλυκ', αὐτὸς νῦν ὄνομ' εὕρεο, ὅττι κε θεῖο </l>
<l n="404">παιδὸς παιδὶ φίλῳ· πολυάρητος δέ τοί ἐστι." </l>
<l n="405" rend="indent(1)">τὴν δ' αὖτ' Αὐτόλυκος ἀπαμείβετο φώνησέν τε· </l>
<l n="406">"γαμβρὸς ἐμὸς θύγατέρ τε, τίθεσθ' ὄνομ', ὅττι κεν εἴπω· </l>
<l n="407">πολλοῖσιν γὰρ ἐγώ γε ὀδυσσάμενος τόδ' ἱκάνω, </l>
<l n="408">ἀνδράσιν ἠδὲ γυναιξὶν ἀνὰ χθόνα βωτιάνειραν· </l>
<l n="409">τῷ δ' Ὀδυσεὺς ὄνομ' ἔστω ἐπώνυμον. αὐτὰρ ἐγώ γε, </l>
<l n="410">ὁππότ' ἂν ἡβήσας μητρώϊον ἐς μέγα δῶμα </l>
<l n="411">ἔλθῃ Παρνησόνδ', ὅθι πού μοι κτήματ' ἔασι, </l>
<l n="412">τῶν οἱ ἐγὼ δώσω καί μιν χαίροντ' ἀποπέμψω." </l>
<l n="413" rend="indent(1)">τῶν ἕνεκ' ἦλθ' Ὀδυσεύς, ἵνα οἱ πόροι ἀγλαὰ δῶρα. </l>
<l n="414">τὸν μὲν ἄρ' Αὐτόλυκός τε καὶ υἱέες Αὐτολύκοιο </l>
<l n="415">χερσίν τ' ἠσπάζοντο ἔπεσσί τε μειλιχίοισι· </l>
<l n="416">μήτηρ δ' Ἀμφιθέη μητρὸς περιφῦσ' Ὀδυσῆϊ </l>
<l n="417">κύσσ' ἄρα μιν κεφαλήν τε καὶ ἄμφω φάεα καλά. </l>
<l n="418">Αὐτόλυκος δ' υἱοῖσιν ἐκέκλετο κυδαλίμοισι </l>
<l n="419">δεῖπνον ἐφοπλίσσαι· τοὶ δ' ὀτρύνοντος ἄκουσαν. </l>
<l n="420">αὐτίκα δ' εἰσάγαγον βοῦν ἄρσενα πενταέτηρον· </l>
<l n="421">τὸν δέρον ἀμφί θ' ἕπον καί μιν διέχευαν ἅπαντα </l>
<l n="422">μίστυλλόν τ' ἄρ' ἐπισταμένως πεῖράν τ' ὀβελοῖσιν </l>
<l n="423">ὤπτησάν τε περιφραδέως δάσσαντό τε μοίρας. </l>
<l n="424">ὣς τότε μὲν πρόπαν ἦμαρ ἐς ἠέλιον καταδύντα </l>
<l n="425">δαίνυντ', οὐδέ τι θυμὸς ἐδεύετο δαιτὸς ἐΐσης· </l>
<l n="426">ἦμος δ' ἠέλιος κατέδυ καὶ ἐπὶ κνέφας ἦλθε, </l>
<l n="427">δὴ τότε κοιμήσαντο καὶ ὕπνου δῶρον ἕλοντο. </l>
<l n="428" rend="indent(1)">ἦμος δ' ἠριγένεια φάνη ῥοδοδάκτυλος Ἠώς, <pb/> </l>
<l n="429">βάν ῥ' ἴμεν ἐς θήρην, ἠμὲν κύνες ἠδὲ καὶ αὐτοὶ </l>
<l n="430">υἱέες Αὐτολύκου· μετὰ τοῖσι δὲ δῖος Ὀδυσσεὺς </l>
<l n="431">ἤϊεν· αἰπὺ δ' ὄρος προσέβαν καταειμένον ὕλῃ </l>
<l n="432">Παρνησοῦ, τάχα δ' ἵκανον πτύχας ἠνεμοέσσας. </l>
<l n="433">Ἠέλιος μὲν ἔπειτα νέον προσέβαλλεν ἀρούρας </l>
<l n="434">ἐξ ἀκαλαρρείταο βαθυρρόου Ὠκεανοῖο, </l>
<l n="435">οἱ δ' ἐς βῆσσαν ἵκανον ἐπακτῆρες· πρὸ δ' ἄρ' αὐτῶν </l>
<l n="436">ἴχνι' ἐρευνῶντες κύνες ἤϊσαν, αὐτὰρ ὄπισθεν </l>
<l n="437">υἱέες Αὐτολύκου· μετὰ τοῖσι δὲ δῖος Ὀδυσσεὺς </l>
<l n="438">ἤϊεν ἄγχι κυνῶν, κραδάων δολιχόσκιον ἔγχος. </l>
<l n="439">ἔνθα δ' ἄρ' ἐν λόχμῃ πυκινῇ κατέκειτο μέγας σῦς· </l>
<l n="440">τὴν μὲν ἄρ' οὔτ' ἀνέμων διάη μένος ὑγρὸν ἀέντων, </l>
<l n="441">οὔτε μιν ἠέλιος φαέθων ἀκτῖσιν ἔβαλλεν, </l>
<l n="442">οὔτ' ὄμβρος περάασκε διαμπερές· ὣς ἄρα πυκνὴ </l>
<l n="443">ἦεν, ἀτὰρ φύλλων ἐνέην χύσις ἤλιθα πολλή. </l>
<l n="444">τὸν δ' ἀνδρῶν τε κυνῶν τε περὶ κτύπος ἦλθε ποδοῖϊν, </l>
<l n="445">ὡς ἐπάγοντες ἐπῇσαν· ὁ δ' ἀντίος ἐκ ξυλόχοιο, </l>
<l n="446">φρίξας εὖ λοφιήν, πῦρ δ' ὀφθαλμοῖσι δεδορκώς, </l>
<l n="447">στῆ ῥ' αὐτῶν σχεδόθεν. ὁ δ' ἄρα πρώτιστος Ὀδυσσεὺς </l>
<l n="448">ἔσσυτ' ἀνασχόμενος δολιχὸν δόρυ χειρὶ παχείῃ, </l>
<l n="449">οὐτάμεναι μεμαώς· ὁ δέ μιν φθάμενος ἔλασεν σῦς </l>
<l n="450">γουνὸς ὕπερ, πολλὸν δὲ διήφυσε σαρκὸς ὀδόντι </l>
<l n="451">λικριφὶς ἀΐξας, οὐδ' ὀστέον ἵκετο φωτός. </l>
<l n="452">τὸν δ' Ὀδυσεὺς οὔτησε τυχὼν κατὰ δεξιὸν ὦμον, </l>
<l n="453">ἀντικρὺ δὲ διῆλθε φαεινοῦ δουρὸς ἀκωκή· </l>
<l n="454">κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός. </l>
<l n="455">τὸν μὲν ἄρ' Αὐτολύκου παῖδες φίλοι ἀμφεπένοντο, </l>
<l n="456">ὠτειλὴν δ' Ὀδυσῆος ἀμύμονος ἀντιθέοιο </l>
<l n="457">δῆσαν ἐπισταμένως, ἐπαοιδῇ δ' αἷμα κελαινὸν <pb/> </l>
<l n="458">ἔσχεθον, αἶψα δ' ἵκοντο φίλου πρὸς δώματα πατρός. </l>
<l n="459">τὸν μὲν ἄρ' Αὐτόλυκός τε καὶ υἱέες Αὐτολύκοιο </l>
<l n="460">εὖ ἰησάμενοι ἠδ' ἀγλαὰ δῶρα πορόντες </l>
<l n="461">καρπαλίμως χαίροντα φίλως χαίροντες ἔπεμπον </l>
<l n="462">εἰς Ἰθάκην. τῷ μέν ῥα πατὴρ καὶ πότνια μήτηρ </l>
<l n="463">χαῖρον νοστήσαντι καὶ ἐξερέεινον ἕκαστα, </l>
<l n="464">οὐλὴν ὅττι πάθοι· ὁ δ' ἄρα σφίσιν εὖ κατέλεξεν, </l>
<l n="465">ὥς μιν θηρεύοντ' ἔλασεν σῦς λευκῷ ὀδόντι </l>
<l n="466">Παρνησόνδ' ἐλθόντα σὺν υἱάσιν Αὐτολύκοιο. </l>
<l n="467" rend="indent(1)">τὴν γρηῢς χείρεσσι καταπρηνέσσι λαβοῦσα </l>
<l n="468">γνῶ ῥ' ἐπιμασσαμένη, πόδα δὲ προέηκε φέρεσθαι· </l>
<l n="469">ἐν δὲ λέβητι πέσε κνήμη, κανάχησε δὲ χαλκός, </l>
<l n="470">ἂψ δ' ἑτέρωσ' ἐκλίθη· τὸ δ' ἐπὶ χθονὸς ἐξέχυθ' ὕδωρ. </l>
<l n="471">τὴν δ' ἅμα χάρμα καὶ ἄλγος ἕλε φρένα, τὼ δέ οἱ ὄσσε </l>
<l n="472">δακρυόφιν πλῆσθεν, θαλερὴ δέ οἱ ἔσχετο φωνή. </l>
<l n="473">ἁψαμένη δὲ γενείου Ὀδυσσῆα προσέειπεν· </l>
<l n="474" rend="indent(1)">"ἦ μάλ' Ὀδυσσεύς ἐσσι, φίλον τέκος· οὐδέ σ' ἐγώ γε </l>
<l n="475">πρὶν ἔγνων, πρὶν πάντα ἄνακτ' ἐμὸν ἀμφαφάασθαι." </l>
<l n="476" rend="indent(1)">ἦ, καὶ Πηνελόπειαν ἐσέδρακεν ὀφθαλμοῖσι, </l>
<l n="477">πεφραδέειν ἐθέλουσα φίλον πόσιν ἔνδον ἐόντα. </l>
<l n="478">ἡ δ' οὔτ' ἀθρῆσαι δύνατ' ἀντίη οὔτε νοῆσαι· </l>
<l n="479">τῇ γὰρ Ἀθηναίη νόον ἔτραπεν. αὐτὰρ Ὀδυσσεὺς </l>
<l n="480">χείρ' ἐπιμασσάμενος φάρυγος λάβε δεξιτερῆφι, </l>
<l n="481">τῇ δ' ἑτέρῃ ἕθεν ἄσσον ἐρύσσατο φώνησέν τε· </l>
<l n="482" rend="indent(1)">"μαῖα, τίη μ' ἐθέλεις ὀλέσαι; σὺ δέ μ' ἔτρεφες αὐτὴ </l>
<l n="483">τῷ σῷ ἐπὶ μαζῷ· νῦν δ' ἄλγεα πολλὰ μογήσας </l>
<l n="484">ἤλυθον εἰκοστῷ ἔτεϊ ἐς πατρίδα γαῖαν. </l>
<l n="485">ἀλλ' ἐπεὶ ἐφράσθης καί τοι θεὸς ἔμβαλε θυμῷ, <pb/> </l>
<l n="486">σίγα, μή τίς τ' ἄλλος ἐνὶ μεγάροισι πύθηται. </l>
<l n="487">ὧδε γὰρ ἐξερέω, καὶ μὴν τετελεσμένον ἔσται· </l>
<l n="488">εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς, </l>
<l n="489">οὐδὲ τροφοῦ οὔσης σεῦ ἀφέξομαι, ὁππότ' ἂν ἄλλας </l>
<l n="490">δμῳὰς ἐν μεγάροισιν ἐμοῖς κτείνωμι γυναῖκας." </l>
<l n="491" rend="indent(1)">τὸν δ' αὖτε προσέειπε περίφρων Εὐρύκλεια· </l>
<l n="492">"τέκνον ἐμόν, ποῖόν σε ἔπος φύγεν ἕρκος ὀδόντων. </l>
<l n="493">οἶσθα μέν, οἷον ἐμὸν μένος ἔμπεδον οὐδ' ἐπιεικτόν· </l>
<l n="494">ἕξω δ' ὡς ὅτε τις στερεὴ λίθος ἠὲ σίδηρος. </l>
<l n="495">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· </l>
<l n="496">εἴ χ' ὑπὸ σοί γε θεὸς δαμάσῃ μνηστῆρας ἀγαυούς, </l>
<l n="497">δὴ τότε τοι καταλέξω ἐνὶ μεγάροισι γυναῖκας, </l>
<l n="498">αἵ τέ σ' ἀτιμάζουσι καὶ αἳ νηλείτιδές εἰσι." </l>
<l n="499" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="500">"μαῖα, τίη δὲ σὺ τὰς μυθήσεαι; οὐδέ τί σε χρή· </l>
<l n="501">εὖ νυ καὶ αὐτὸς ἐγὼ φράσομαι καὶ εἴσομ' ἑκάστην. </l>
<l n="502">ἀλλ' ἔχε σιγῇ μῦθον, ἐπίτρεψον δὲ θεοῖσιν." </l>
<l n="503" rend="indent(1)">ὣς ἄρ' ἔφη, γρηῢς δὲ διὲκ μεγάροιο βεβήκει </l>
<l n="504">οἰσομένη ποδάνιπτρα· τὰ γὰρ πρότερ' ἔκχυτο πάντα. </l>
<l n="505">αὐτὰρ ἐπεὶ νίψεν τε καὶ ἤλειψεν λίπ' ἐλαίῳ, </l>
<l n="506">αὖτις ἄρ' ἀσσοτέρω πυρὸς ἕλκετο δίφρον Ὀδυσσεὺς </l>
<l n="507">θερσόμενος, οὐλὴν δὲ κατὰ ῥακέεσσι κάλυψε. </l>
<l n="508" rend="indent(1)">τοῖσι δὲ μύθων ἦρχε περίφρων Πηνελόπεια· </l>
<l n="509">"ξεῖνε, τὸ μέν σ' ἔτι τυτθὸν ἐγὼν εἰρήσομαι αὐτή· </l>
<l n="510">καὶ γὰρ δὴ κοίτοιο τάχ' ἔσσεται ἡδέος ὥρη, </l>
<l n="511">ὅν τινά γ' ὕπνος ἕλῃ γλυκερὸς καὶ κηδόμενόν περ. <pb/> </l>
<l n="512">αὐτὰρ ἐμοὶ καὶ πένθος ἀμέτρητον πόρε δαίμων· </l>
<l n="513">ἤματα μὲν γὰρ τέρπομ' ὀδυρομένη γοόωσα, </l>
<l n="514">ἔς τ' ἐμὰ ἔργ' ὁρόωσα καὶ ἀμφιπόλων ἐνὶ οἴκῳ· </l>
<l n="515">αὐτὰρ ἐπὴν νὺξ ἔλθῃ, ἕλῃσί τε κοῖτος ἅπαντας, </l>
<l n="516">κεῖμαι ἐνὶ λέκτρῳ, πυκιναὶ δέ μοι ἀμφ' ἁδινὸν κῆρ </l>
<l n="517">ὀξεῖαι μελεδῶναι ὀδυρομένην ἐρέθουσιν. </l>
<l n="518">ὡς δ' ὅτε Πανδαρέου κούρη, χλωρηῒς ἀηδών, </l>
<l n="519">καλὸν ἀείδῃσιν ἔαρος νέον ἱσταμένοιο, </l>
<l n="520">δενδρέων ἐν πετάλοισι καθεζομένη πυκινοῖσιν, </l>
<l n="521">ἥ τε θαμὰ τρωπῶσα χέει πολυδευκέα φωνήν, </l>
<l n="522">παῖδ' ὀλοφυρομένη Ἴτυλον φίλον, ὅν ποτε χαλκῷ </l>
<l n="523">κτεῖνε δι' ἀφραδίας, κοῦρον Ζήθοιο ἄνακτος· </l>
<l n="524">ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα, </l>
<l n="525">ἠὲ μένω παρὰ παιδὶ καὶ ἔμπεδα πάντα φυλάσσω, </l>
<l n="526">κτῆσιν ἐμήν, δμῳάς τε καὶ ὑψερεφὲς μέγα δῶμα, </l>
<l n="527">εὐνήν τ' αἰδομένη πόσιος δήμοιό τε φῆμιν, </l>
<l n="528">ἦ ἤδη ἅμ' ἕπωμαι, Ἀχαιῶν ὅς τις ἄριστος </l>
<l n="529">μνᾶται ἐνὶ μεγάροισι, πορὼν ἀπερείσια ἕδνα. </l>
<l n="530">παῖς δ' ἐμὸς εἷος ἔην ἔτι νήπιος ἠδὲ χαλίφρων, </l>
<l n="531">γήμασθ' οὔ μ' εἴα πόσιος κατὰ δῶμα λιποῦσαν· </l>
<l n="532">νῦν δ' ὅτε δὴ μέγας ἐστὶ καὶ ἥβης μέτρον ἱκάνει, </l>
<l n="533">καὶ δή μ' ἀρᾶται πάλιν ἐλθέμεν ἐκ μεγάροιο, </l>
<l n="534">κτήσιος ἀσχαλόων, τήν οἱ κατέδουσιν Ἀχαιοί. </l>
<l n="535">ἀλλ' ἄγε μοι τὸν ὄνειρον ὑπόκριναι καὶ ἄκουσον. </l>
<l n="536">χῆνές μοι κατὰ οἶκον ἐείκοσι πυρὸν ἔδουσιν </l>
<l n="537">ἐξ ὕδατος, καί τέ σφιν ἰαίνομαι εἰσορόωσα· <pb/> </l>
<l n="538">ἐλθὼν δ' ἐξ ὄρεος μέγας αἰετὸς ἀγκυλοχήλης </l>
<l n="539">πᾶσι κατ' αὐχένας ἦξε καὶ ἔκτανεν· οἱ δ' ἐκέχυντο </l>
<l n="540">ἁθρόοι ἐν μεγάροισ', ὁ δ' ἐς αἰθέρα δῖαν ἀέρθη. </l>
<l n="541">αὐτὰρ ἐγὼ κλαῖον καὶ ἐκώκυον ἔν περ ὀνείρῳ, </l>
<l n="542">ἀμφὶ δέ μ' ἠγερέθοντο ἐϋπλοκαμῖδες Ἀχαιαί, </l>
<l n="543">οἴκτρ' ὀλοφυρομένην, ὅ μοι αἰετὸς ἔκτανε χῆνας. </l>
<l n="544">ἂψ δ' ἐλθὼν κατ' ἄρ' ἕζετ' ἐπὶ προὔχοντι μελάθρῳ, </l>
<l n="545">φωνῇ δὲ βροτέῃ κατερήτυε φώνησέν τε· </l>
<l n="546">’θάρσει, Ἰκαρίου κούρη τηλεκλειτοῖο· </l>
<l n="547">οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται. </l>
<l n="548">χῆνες μὲν μνηστῆρες, ἐγὼ δέ τοι αἰετὸς ὄρνις </l>
<l n="549">ἦα πάρος, νῦν αὖτε τεὸς πόσις εἰλήλουθα, </l>
<l n="550">ὃς πᾶσι μνηστῆρσιν ἀεικέα πότμον ἐφήσω.’ </l>
<l n="551">ὣς ἔφατ', αὐτὰρ ἐμὲ μελιηδὴς ὕπνος ἀνῆκε· </l>
<l n="552">παπτήνασα δὲ χῆνας ἐνὶ μεγάροισ' ἐνόησα </l>
<l n="553">πυρὸν ἐρεπτομένους παρὰ πύελον, ἧχι πάρος περ." </l>
<l n="554" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="555">"ὦ γύναι, οὔ πως ἔστιν ὑποκρίνασθαι ὄνειρον </l>
<l n="556">ἄλλῃ ἀποκλίναντ', ἐπεὶ ἦ ῥά τοι αὐτὸς Ὀδυσσεὺς </l>
<l n="557">πέφραδ', ὅπως τελέει· μνηστῆρσι δὲ φαίνετ' ὄλεθρος </l>
<l n="558">πᾶσι μάλ', οὐδέ κέ τις θάνατον καὶ κῆρας ἀλύξει." </l>
<l n="559" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="560">"ξεῖν', ἦ τοι μὲν ὄνειροι ἀμήχανοι ἀκριτόμυθοι </l>
<l n="561">γίνοντ', οὐδέ τι πάντα τελείεται ἀνθρώποισι. </l>
<l n="562">δοιαὶ γάρ τε πύλαι ἀμενηνῶν εἰσὶν ὀνείρων· </l>
<l n="563">αἱ μὲν γὰρ κεράεσσι τετεύχαται, αἱ δ' ἐλέφαντι. <pb/> </l>
<l n="564">τῶν οἳ μέν κ' ἔλθωσι διὰ πριστοῦ ἐλέφαντος, </l>
<l n="565">οἵ ῥ' ἐλεφαίρονται, ἔπε' ἀκράαντα φέροντες· </l>
<l n="566">οἳ δὲ διὰ ξεστῶν κεράων ἔλθωσι θύραζε, </l>
<l n="567">οἵ ῥ' ἔτυμα κραίνουσι, βροτῶν ὅτε κέν τις ἴδηται. </l>
<l n="568">ἀλλ' ἐμοὶ οὐκ ἐντεῦθεν ὀΐομαι αἰνὸν ὄνειρον </l>
<l n="569">ἐλθέμεν· ἦ κ' ἀσπαστὸν ἐμοὶ καὶ παιδὶ γένοιτο. </l>
<l n="570">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν· </l>
<l n="571">ἥδε δὴ ἠὼς εἶσι δυσώνυμος, ἥ μ' Ὀδυσῆος </l>
<l n="572">οἴκου ἀποσχήσει· νῦν γὰρ καταθήσω ἄεθλον, </l>
<l n="573">τοὺς πελέκεας, τοὺς κεῖνος ἐνὶ μεγάροισιν ἑοῖσιν </l>
<l n="574">ἵστασχ' ἑξείης, δρυόχους ὥς, δώδεκα πάντας· </l>
<l n="575">στὰς δ' ὅ γε πολλὸν ἄνευθε διαρρίπτασκεν ὀϊστόν. </l>
<l n="576">νῦν δὲ μνηστήρεσσιν ἄεθλον τοῦτον ἐφήσω· </l>
<l n="577">ὃς δέ κε ῥηΐτατ' ἐντανύσῃ βιὸν ἐν παλάμῃσι </l>
<l n="578">καὶ διοϊστεύσῃ πελέκεων δυοκαίδεκα πάντων, </l>
<l n="579">τῷ κεν ἅμ' ἑσποίμην, νοσφισσαμένη τόδε δῶμα </l>
<l n="580">κουρίδιον, μάλα καλόν, ἐνίπλειον βιότοιο, </l>
<l n="581">τοῦ ποτε μεμνήσεσθαι ὀΐομαι ἔν περ ὀνείρῳ." </l>
<l n="582" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="583">"ὦ γύναι αἰδοίη Λαερτιάδεω Ὀδυσῆος, </l>
<l n="584">μηκέτι νῦν ἀνάβαλλε δόμοισ' ἔνι τοῦτον ἄεθλον· </l>
<l n="585">πρὶν γάρ τοι πολύμητις ἐλεύσεται ἐνθάδ' Ὀδυσσεύς, </l>
<l n="586">πρὶν τούτους τόδε τόξον ἐΰξοον ἀμφαφόωντας </l>
<l n="587">νευρήν τ' ἐντανύσαι διοϊστεῦσαί τε σιδήρου." </l>
<l n="588" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="589">"εἴ κ' ἐθέλοις μοι, ξεῖνε, παρήμενος ἐν μεγάροισι </l>
<l n="590">τέρπειν, οὔ κέ μοι ὕπνος ἐπὶ βλεφάροισι χυθείη. </l>
<l n="591">ἀλλ' οὐ γάρ πως ἔστιν ἀΰπνους ἔμμεναι αἰὲν <pb/> </l>
<l n="592">ἀνθρώπους· ἐπὶ γάρ τοι ἑκάστῳ μοῖραν ἔθηκαν </l>
<l n="593">ἀθάνατοι θνητοῖσιν ἐπὶ ζείδωρον ἄρουραν. </l>
<l n="594">ἀλλ' ἦ τοι μὲν ἐγὼν ὑπερώϊον εἰσαναβᾶσα </l>
<l n="595">λέξομαι εἰς εὐνήν, ἥ μοι στονόεσσα τέτυκται, </l>
<l n="596">αἰεὶ δάκρυσ' ἐμοῖσι πεφυρμένη, ἐξ οὗ Ὀδυσσεὺς </l>
<l n="597">ᾤχετ' ἐποψόμενος Κακοΐλιον οὐκ ὀνομαστήν. </l>
<l n="598">ἔνθα κε λεξαίμην· σὺ δὲ λέξεο τῷδ' ἐνὶ οἴκῳ, </l>
<l n="599">ἢ χαμάδις στορέσας, ἤ τοι κατὰ δέμνια θέντων." </l>
<l n="600" rend="indent(1)">ὣς εἰποῦσ' ἀνέβαιν' ὑπερώϊα σιγαλόεντα, </l>
<l n="601">οὐκ οἴη, ἅμα τῇ γε καὶ ἀμφίπολοι κίον ἄλλαι. </l>
<l n="602">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ </l>
<l n="603">κλαῖεν ἔπειτ' Ὀδυσῆα φίλον πόσιν, ὄφρα οἱ ὕπνον </l>
<l n="604">ἡδὺν ἐπὶ βλεφάροισι βάλε γλαυκῶπις Ἀθήνη. <pb/> </l>
</div>
<div type="Book" n="20">
<l n="t"><label type="head">ΟΔΥΣΣΕΙΑΣ Υ</label> </l>
<l n="1">Αὐτὰρ ὁ ἐν προδόμῳ εὐνάζετο δῖος Ὀδυσσεύς· </l>
<l n="2">κὰμ μὲν ἀδέψητον βοέην στόρεσ', αὐτὰρ ὕπερθεν </l>
<l n="3">κώεα πόλλ' ὀΐων, τοὺς ἱρεύεσκον Ἀχαιοί· </l>
<l n="4">Εὐρυνόμη δ' ἄρ' ἐπὶ χλαῖναν βάλε κοιμηθέντι. </l>
<l n="5">ἔνθ' Ὀδυσεὺς μνηστῆρσι κακὰ φρονέων ἐνὶ θυμῷ </l>
<l n="6">κεῖτ' ἐγρηγορόων· ταὶ δ' ἐκ μεγάροιο γυναῖκες </l>
<l n="7">ἤϊσαν, αἳ μνηστῆρσιν ἐμισγέσκοντο πάρος περ, </l>
<l n="8">ἀλλήλῃσι γέλω τε καὶ εὐφροσύνην παρέχουσαι. </l>
<l n="9">τοῦ δ' ὠρίνετο θυμὸς ἐνὶ στήθεσσι φίλοισι· </l>
<l n="10">πολλὰ δὲ μερμήριζε κατὰ φρένα καὶ κατὰ θυμόν, </l>
<l n="11">ἠὲ μεταΐξας θάνατον τεύξειεν ἑκάστῃ, </l>
<l n="12">ἦ ἔτ' ἐῷ μνηστῆρσιν ὑπερφιάλοισι μιγῆναι </l>
<l n="13">ὕστατα καὶ πύματα· κραδίη δέ οἱ ἔνδον ὑλάκτει. </l>
<l n="14">ὡς δὲ κύων ἀμαλῇσι περὶ σκυλάκεσσι βεβῶσα </l>
<l n="15">ἄνδρ' ἀγνοιήσασ' ὑλάει μέμονέν τε μάχεσθαι, </l>
<l n="16">ὥς ῥα τοῦ ἔνδον ὑλάκτει ἀγαιομένου κακὰ ἔργα. </l>
<l n="17">στῆθος δὲ πλήξας κραδίην ἠνίπαπε μύθῳ· </l>
<l n="18" rend="indent(1)">"τέτλαθι δή, κραδίη· καὶ κύντερον ἄλλο ποτ' ἔτλης, </l>
<l n="19">ἤματι τῷ, ὅτε μοι μένος ἄσχετος ἤσθιε Κύκλωψ </l>
<l n="20">ἰφθίμους ἑτάρους· σὺ δ' ἐτόλμας, ὄφρα σε μῆτις </l>
<l n="21">ἐξάγαγ' ἐξ ἄντροιο ὀϊόμενον θανέεσθαι." <pb/> </l>
<l n="22" rend="indent(1)">ὣς ἔφατ', ἐν στήθεσσι καθαπτόμενος φίλον ἦτορ· </l>
<l n="23">τῷ δὲ μάλ' ἐν πείσῃ κραδίη μένε τετληυῖα </l>
<l n="24">νωλεμέως· ἀτὰρ αὐτὸς ἑλίσσετο ἔνθα καὶ ἔνθα. </l>
<l n="25">ὡς δ' ὅτε γαστέρ' ἀνὴρ πολέος πυρὸς αἰθομένοιο, </l>
<l n="26">ἐμπλείην κνίσης τε καὶ αἵματος, ἔνθα καὶ ἔνθα </l>
<l n="27">αἰόλλῃ, μάλα δ' ὦκα λιλαίεται ὀπτηθῆναι, </l>
<l n="28">ὣς ἄρ' ὅ γ' ἔνθα καὶ ἔνθα ἑλίσσετο μερμηρίζων, </l>
<l n="29">ὅππως δὴ μνηστῆρσιν ἀναιδέσι χεῖρας ἐφήσει, </l>
<l n="30">μοῦνος ἐὼν πολέσι. σχεδόθεν δέ οἱ ἦλθεν Ἀθήνη </l>
<l n="31">οὐρανόθεν καταβᾶσα, δέμας δ' ἤϊκτο γυναικί· </l>
<l n="32">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπε· </l>
<l n="33" rend="indent(1)">"τίπτ' αὖτ' ἐγρήσσεις, πάντων περὶ κάμμορε φωτῶν; </l>
<l n="34">οἶκος μέν τοι ὅδ' ἐστί, γυνὴ δέ τοι ἥδ' ἐνὶ οἴκῳ </l>
<l n="35">καὶ πάϊς, οἷόν πού τις ἐέλδεται ἔμμεναι υἷα." </l>
<l n="36" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="37">"ναὶ δὴ ταῦτά γε πάντα, θεά, κατὰ μοῖραν ἔειπες· </l>
<l n="38">ἀλλά τί μοι τόδε θυμὸς ἐνὶ φρεσὶ μερμηρίζει, </l>
<l n="39">ὅππως δὴ μνηστῆρσιν ἀναιδέσι χεῖρας ἐφήσω, </l>
<l n="40">μοῦνος ἐών· οἱ δ' αἰὲν ἀολλέες ἔνδον ἔασι. </l>
<l n="41">πρὸς δ' ἔτι καὶ τόδε μεῖζον ἐνὶ φρεσὶ μερμηρίζω· </l>
<l n="42">εἴ περ γὰρ κτείναιμι Διός τε σέθεν τε ἕκητι, </l>
<l n="43">πῇ κεν ὑπεκπροφύγοιμι; τά σε φράζεσθαι ἄνωγα." </l>
<l n="44" rend="indent(1)">τὸν δ' αὖτε προσέειπε θεὰ γλαυκῶπις Ἀθήνη· </l>
<l n="45">"σχέτλιε, καὶ μέν τίς τε χερείονι πείθεθ' ἑταίρῳ, </l>
<l n="46">ὅς περ θνητός τ' ἐστὶ καὶ οὐ τόσα μήδεα οἶδεν· </l>
<l n="47">αὐτὰρ ἐγὼ θεός εἰμι, διαμπερὲς ἥ σε φυλάσσω </l>
<l n="48">ἐν πάντεσσι πόνοισ'. ἐρέω δέ τοι ἐξαναφανδόν· </l>
<l n="49">εἴ περ πεντήκοντα λόχοι μερόπων ἀνθρώπων <pb/> </l>
<l n="50">νῶϊ περισταῖεν, κτεῖναι μεμαῶτες Ἄρηϊ, </l>
<l n="51">καί κεν τῶν ἐλάσαιο βόας καὶ ἴφια μῆλα. </l>
<l n="52">ἀλλ' ἑλέτω σε καὶ ὕπνος· ἀνίη καὶ τὸ φυλάσσειν </l>
<l n="53">πάννυχον ἐγρήσσοντα, κακῶν δ' ὑποδύσεαι ἤδη." </l>
<l n="54" rend="indent(1)">ὣς φάτο, καί ῥά οἱ ὕπνον ἐπὶ βλεφάροισιν ἔχευεν, </l>
<l n="55">αὐτὴ δ' ἂψ ἐς Ὄλυμπον ἀπέστιχε δῖα θεάων. </l>
<l n="56">εὖτε τὸν ὕπνος ἔμαρπτε, λύων μελεδήματα θυμοῦ, </l>
<l n="57">λυσιμελής, ἄλοχος δ' ἄρ' ἐπέγρετο κεδνὰ ἰδυῖα, </l>
<l n="58">κλαῖεν δ' ἐν λέκτροισι καθεζομένη μαλακοῖσιν. </l>
<l n="59">αὐτὰρ ἐπεὶ κλαίουσα κορέσσατο ὃν κατὰ θυμόν, </l>
<l n="60">Ἀρτέμιδι πρώτιστον ἐπεύξατο δῖα γυναικῶν· </l>
<l n="61" rend="indent(1)">"Ἄρτεμι, πότνα θεά, θύγατερ Διός, αἴθε μοι ἤδη </l>
<l n="62">ἰὸν ἐνὶ στήθεσσι βαλοῦσ' ἐκ θυμὸν ἕλοιο </l>
<l n="63">αὐτίκα νῦν, ἢ ἔπειτά μ' ἀναρπάξασα θύελλα </l>
<l n="64">οἴχοιτο προφέρουσα κατ' ἠερόεντα κέλευθα, </l>
<l n="65">ἐν προχοῇς δὲ βάλοι ἀψορρόου Ὠκεανοῖο. </l>
<l n="66">ὡς δ' ὅτε Πανδαρέου κούρας ἀνέλοντο θύελλαι· </l>
<l n="67">τῇσι τοκῆας μὲν φθεῖσαν θεοί, αἱ δ' ἐλίποντο </l>
<l n="68">ὀρφαναὶ ἐν μεγάροισι, κόμισσε δὲ δῖ' Ἀφροδίτη </l>
<l n="69">τυρῷ καὶ μέλιτι γλυκερῷ καὶ ἡδέϊ οἴνῳ· </l>
<l n="70">Ἥρη δ' αὐτῇσιν περὶ πασέων δῶκε γυναικῶν </l>
<l n="71">εἶδος καὶ πινυτήν, μῆκος δ' ἔπορ' Ἄρτεμις ἁγνή, </l>
<l n="72">ἔργα δ' Ἀθηναίη δέδαε κλυτὰ ἐργάζεσθαι. </l>
<l n="73">εὖτ' Ἀφροδίτη δῖα προσέστιχε μακρὸν Ὄλυμπον, </l>
<l n="74">κούρῃσ' αἰτήσουσα τέλος θαλεροῖο γάμοιο, </l>
<l n="75">ἐς Δία τερπικέραυνον, —ὁ γάρ τ' ἐῢ οἶδεν ἅπαντα, </l>
<l n="76">μοῖράν τ' ἀμμορίην τε καταθνητῶν ἀνθρώπων, — </l>
<l n="77">τόφρα δὲ τὰς κούρας Ἅρπυιαι ἀνηρέψαντο <pb/> </l>
<l n="78">καί ῥ' ἔδοσαν στυγερῇσιν Ἐρινύσιν ἀμφιπολεύειν· </l>
<l n="79">ὣς ἔμ' ἀϊστώσειαν Ὀλύμπια δώματ' ἔχοντες, </l>
<l n="80">ἠέ μ' ἐϋπλόκαμος βάλοι Ἄρτεμις, ὄφρ' Ὀδυσῆα </l>
<l n="81">ὀσσομένη καὶ γαῖαν ὕπο στυγερὴν ἀφικοίμην, </l>
<l n="82">μηδέ τι χείρονος ἀνδρὸς ἐϋφραίνοιμι νόημα. </l>
<l n="83">ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις </l>
<l n="84">ἤματα μὲν κλαίῃ, πυκινῶς ἀκαχήμενος ἦτορ, </l>
<l n="85">νύκτας δ' ὕπνος ἔχῃσιν, —ὁ γάρ τ' ἐπέλησεν ἁπάντων, </l>
<l n="86">ἐσθλῶν ἠδὲ κακῶν, ἐπεὶ ἂρ βλέφαρ' ἀμφικαλύψῃ· — </l>
<l n="87">αὐτὰρ ἐμοὶ καὶ ὀνείρατ' ἐπέσσευεν κακὰ δαίμων. </l>
<l n="88">τῇδε γὰρ αὖ μοι νυκτὶ παρέδραθεν εἴκελος αὐτῷ, </l>
<l n="89">τοῖος ἐὼν, οἷος ᾖεν ἅμα στρατῷ· αὐτὰρ ἐμὸν κῆρ </l>
<l n="90">χαῖρ', ἐπεὶ οὐκ ἐφάμην ὄναρ ἔμμεναι, ἀλλ' ὕπαρ ἤδη." </l>
<l n="91" rend="indent(1)">ὣς ἔφατ', αὐτίκα δὲ χρυσόθρονος ἤλυθεν Ἠώς. </l>
<l n="92">τῆς δ' ἄρα κλαιούσης ὄπα σύνθετο δῖος Ὀδυσσεύς· </l>
<l n="93">μερμήριξε δ' ἔπειτα, δόκησε δέ οἱ κατὰ θυμὸν </l>
<l n="94">ἤδη γινώσκουσα παρεστάμεναι κεφαλῆφι. </l>
<l n="95">χλαῖναν μὲν συνελὼν καὶ κώεα, τοῖσιν ἐνεῦδεν, </l>
<l n="96">ἐς μέγαρον κατέθηκεν ἐπὶ θρόνου, ἐκ δὲ βοείην </l>
<l n="97">θῆκε θύραζε φέρων, Διὶ δ' εὔξατο χεῖρας ἀνασχών· </l>
<l n="98" rend="indent(1)">"Ζεῦ πάτερ, εἴ μ' ἐθέλοντες ἐπὶ τραφερήν τε καὶ ὑγρὴν </l>
<l n="99">ἤγετ' ἐμὴν ἐς γαῖαν, ἐπεί μ' ἐκακώσατε λίην, </l>
<l n="100">φήμην τίς μοι φάσθω ἐγειρομένων ἀνθρώπων </l>
<l n="101">ἔνδοθεν, ἔκτοσθεν δὲ Διὸς τέρας ἄλλο φανήτω." </l>
<l n="102" rend="indent(1)">ὣς ἔφατ' εὐχόμενος· τοῦ δ' ἔκλυε μητίετα Ζεύς, </l>
<l n="103">αὐτίκα δ' ἐβρόντησεν ἀπ' αἰγλήεντος Ὀλύμπου, </l>
<l n="104">ὑψόθεν ἐκ νεφέων· γήθησε δὲ δῖος Ὀδυσσεύς. </l>
<l n="105">φήμην δ' ἐξ οἴκοιο γυνὴ προέηκεν ἀλετρὶς </l>
<l n="106">πλησίον, ἔνθ' ἄρα οἱ μύλαι εἵατο ποιμένι λαῶν. <pb/> </l>
<l n="107">τῇσιν δώδεκα πᾶσαι ἐπερρώοντο γυναῖκες </l>
<l n="108">ἄλφιτα τεύχουσαι καὶ ἀλείατα, μυελὸν ἀνδρῶν· </l>
<l n="109">αἱ μὲν ἄρ' ἄλλαι εὗδον, ἐπεὶ κατὰ πυρὸν ἄλεσσαν, </l>
<l n="110">ἡ δὲ μί' οὔ πω παύετ', ἀφαυροτάτη δὲ τέτυκτο· </l>
<l n="111">ἥ ῥα μύλην στήσασα ἔπος φάτο, σῆμα ἄνακτι· </l>
<l n="112" rend="indent(1)">"Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις, </l>
<l n="113">ἦ μεγάλ' ἐβρόντησας ἀπ' οὐρανοῦ ἀστερόεντος, </l>
<l n="114">οὐδέ ποθι νέφος ἐστί· τέρας νύ τεῳ τόδε φαίνεις. </l>
<l n="115">κρῆνον νῦν καὶ ἐμοὶ δειλῇ ἔπος, ὅττι κεν εἴπω· </l>
<l n="116">μνηστῆρες πύματόν τε καὶ ὕστατον ἤματι τῷδε </l>
<l n="117">ἐν μεγάροισ' Ὀδυσῆος ἑλοίατο δαῖτ' ἐρατεινήν, </l>
<l n="118">οἳ δή μοι καμάτῳ θυμαλγέϊ γούνατ' ἔλυσαν </l>
<l n="119">ἄλφιτα τευχούσῃ· νῦν ὕστατα δειπνήσειαν." </l>
<l n="120" rend="indent(1)">ὣς ἄρ' ἔφη, χαῖρεν δὲ κλεηδόνι δῖος Ὀδυσσεὺς </l>
<l n="121">Ζηνός τε βροντῇ· φάτο γὰρ τείσασθαι ἀλείτας. </l>
<l n="122" rend="indent(1)">αἱ δ' ἄλλαι δμῳαὶ κατὰ δώματα κάλ' Ὀδυσῆος </l>
<l n="123">ἐγρόμεναι ἀνέκαιον ἐπ' ἐσχάρῃ ἀκάματον πῦρ. </l>
<l n="124">Τηλέμαχος δ' εὐνῆθεν ἀνίστατο, ἰσόθεος φώς, </l>
<l n="125">εἵματα ἑσσάμενος, περὶ δὲ ξίφος ὀξὺ θέτ' ὤμῳ, </l>
<l n="126">ποσσὶ δ' ὑπὸ λιπαροῖσιν ἐδήσατο καλὰ πέδιλα, </l>
<l n="127">εἵλετο δ' ἄλκιμον ἔγχος ἀκαχμένον ὀξέϊ χαλκῷ. </l>
<l n="128">στῆ δ' ἄρ' ἐπ' οὐδὸν ἰών, πρὸς δ' Εὐρύκλειαν ἔειπε· </l>
<l n="129" rend="indent(1)">"μαῖα φίλη, πῶς ξεῖνον ἐτιμήσασθ' ἐνὶ οἴκῳ </l>
<l n="130">εὐνῇ καὶ σίτῳ, ἦ αὔτως κεῖται ἀκηδής; </l>
<l n="131">τοιαύτη γὰρ ἐμὴ μήτηρ, πινυτή περ ἐοῦσα· </l>
<l n="132">ἐμπλήγδην ἕτερόν γε τίει μερόπων ἀνθρώπων </l>
<l n="133">χείρονα, τὸν δέ τ' ἀρείον' ἀτιμήσασ' ἀποπέμπει." </l>
<l n="134" rend="indent(1)">τὸν δ' αὖτε προσέειπε περίφρων Εὐρύκλεια· </l>
<l n="135">"οὐκ ἄν μιν νῦν, τέκνον, ἀναίτιον αἰτιόῳο. <pb/> </l>
<l n="136">οἶνον μὲν γὰρ πῖνε καθήμενος, ὄφρ' ἔθελ' αὐτός, </l>
<l n="137">σίτου δ' οὐκέτ' ἔφη πεινήμεναι· εἴρετο γάρ μιν. </l>
<l n="138">ἀλλ' ὅτε δὴ κοίτοιο καὶ ὕπνου μιμνῄσκοντο, </l>
<l n="139">ἡ μὲν δέμνι' ἄνωγεν ὑποστορέσαι δμῳῇσιν, </l>
<l n="140">αὐτὰρ ὅ γ', ὥς τις πάμπαν ὀϊζυρὸς καὶ ἄποτμος, </l>
<l n="141">οὐκ ἔθελ' ἐν λέκτροισι καὶ ἐν ῥήγεσσι καθεύδειν, </l>
<l n="142">ἀλλ' ἐν ἀδεψήτῳ βοέῃ καὶ κώεσιν οἰῶν </l>
<l n="143">ἔδραθ' ἐνὶ προδόμῳ· χλαῖναν δ' ἐπιέσσαμεν ἡμεῖς." </l>
<l n="144" rend="indent(1)">ὣς φάτο, Τηλέμαχος δὲ διὲκ μεγάροιο βεβήκει </l>
<l n="145">ἔγχος ἔχων· ἅμα τῷ γε κύνες πόδας ἀργοὶ ἕποντο. </l>
<l n="146">βῆ δ' ἴμεν εἰς ἀγορὴν μετ' ἐϋκνήμιδας Ἀχαιούς. </l>
<l n="147">ἡ δ' αὖτε δμῳῇσιν ἐκέκλετο δῖα γυναικῶν, </l>
<l n="148">Εὐρύκλει', Ὦπος θυγάτηρ Πεισηνορίδαο· </l>
<l n="149" rend="indent(1)">"ἄγρειθ', αἱ μὲν δῶμα κορήσατε ποιπνύσασαι </l>
<l n="150">ῥάσσατέ τ' ἔν τε θρόνοισ' εὐποιήτοισι τάπητας </l>
<l n="151">βάλλετε πορφυρέους· αἱ δὲ σπόγγοισι τραπέζας </l>
<l n="152">πάσας ἀμφιμάσασθε, καθήρατε δὲ κρητῆρας </l>
<l n="153">καὶ δέπα ἀμφικύπελλα τετυγμένα· ταὶ δὲ μεθ' ὕδωρ </l>
<l n="154">ἔρχεσθε κρήνηνδε καὶ οἴσετε θᾶσσον ἰοῦσαι. </l>
<l n="155">οὐ γὰρ δὴν μνηστῆρες ἀπέσσονται μεγάροιο, </l>
<l n="156">ἀλλὰ μάλ' ἦρι νέονται, ἐπεὶ καὶ πᾶσιν ἑορτή." </l>
<l n="157" rend="indent(1)">ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο. </l>
<l n="158">αἱ μὲν ἐείκοσι βῆσαν ἐπὶ κρήνην μελάνυδρον, </l>
<l n="159">αἱ δ' αὐτοῦ κατὰ δώματ' ἐπισταμένως πονέοντο. </l>
<l n="160" rend="indent(1)">ἐς δ' ἦλθον δρηστῆρες ἀγήνορες· οἱ μὲν ἔπειτα </l>
<l n="161">εὖ καὶ ἐπισταμένως κέασαν ξύλα, ταὶ δὲ γυναῖκες </l>
<l n="162">ἦλθον ἀπὸ κρήνης. ἐπὶ δέ σφισιν ἦλθε συβώτης </l>
<l n="163">τρεῖς σιάλους κατάγων, οἳ ἔσαν μετὰ πᾶσιν ἄριστοι. <pb/> </l>
<l n="164">καὶ τοὺς μέν ῥ' εἴασε καθ' ἕρκεα καλὰ νέμεσθαι, </l>
<l n="165">αὐτὸς δ' αὖτ' Ὀδυσῆα προσηύδα μειλιχίοισι· </l>
<l n="166" rend="indent(1)">"ξεῖν', ἦ ἄρ τί σε μᾶλλον Ἀχαιοὶ εἰσορόωσιν, </l>
<l n="167">ἦέ σ' ἀτιμάζουσι κατὰ μέγαρ' ὡς τὸ πάρος περ;" </l>
<l n="168" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="169">"αἲ γὰρ δή, Εὔμαιε, θεοὶ τεισαίατο λώβην, </l>
<l n="170">ἣν οἵδ' ὑβρίζοντες ἀτάσθαλα μηχανόωνται </l>
<l n="171">οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν." </l>
<l n="172" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="173">ἀγχίμολον δέ σφ' ἦλθε Μελάνθιος, αἰπόλος αἰγῶν, </l>
<l n="174">αἶγας ἄγων, αἳ πᾶσι μετέπρεπον αἰπολίοισι, </l>
<l n="175">δεῖπνον μνηστήρεσσι· δύω δ' ἅμ' ἕποντο νομῆες. </l>
<l n="176">καὶ τὰς μὲν κατέδησαν ὑπ' αἰθούσῃ ἐριδούπῳ, </l>
<l n="177">αὐτὸς δ' αὖτ' Ὀδυσῆα προσηύδα κερτομίοισι· </l>
<l n="178" rend="indent(1)">"ξεῖν', ἔτι καὶ νῦν ἐνθάδ' ἀνιήσεις κατὰ δῶμα </l>
<l n="179">ἀνέρας αἰτίζων, ἀτὰρ οὐκ ἔξεισθα θύραζε; </l>
<l n="180">πάντως οὐκέτι νῶϊ διακρινέεσθαι ὀΐω </l>
<l n="181">πρὶν χειρῶν γεύσασθαι, ἐπεὶ σύ περ οὐ κατὰ κόσμον </l>
<l n="182">αἰτίζεις· εἰσὶν δὲ καὶ ἄλλοθι δαῖτες Ἀχαιῶν." </l>
<l n="183" rend="indent(1)">ὣς φάτο, τὸν δ' οὔ τι προσέφη πολύμητις Ὀδυσσεύς, </l>
<l n="184">ἀλλ' ἀκέων κίνησε κάρη, κακὰ βυσσοδομεύων. </l>
<l n="185" rend="indent(1)">τοῖσι δ' ἐπὶ τρίτος ἦλθε Φιλοίτιος, ὄρχαμος ἀνδρῶν, </l>
<l n="186">βοῦν στεῖραν μνηστῆρσιν ἄγων καὶ πίονας αἶγας. </l>
<l n="187">πορθμῆες δ' ἄρα τούς γε διήγαγον, οἵ τε καὶ ἄλλους </l>
<l n="188">ἀνθρώπους πέμπουσιν, ὅτίς σφεας εἰσαφίκηται. </l>
<l n="189">καὶ τὰ μὲν εὖ κατέδησεν ὑπ' αἰθούσῃ ἐριδούπῳ, </l>
<l n="190">αὐτὸς δ' αὖτ' ἐρέεινε συβώτην ἄγχι παραστάς· </l>
<l n="191" rend="indent(1)">"τίς δὴ ὅδε ξεῖνος νέον εἰλήλουθε, συβῶτα, <pb/> </l>
<l n="192">ἡμέτερον πρὸς δῶμα; τέων δ' ἒξ εὔχεται εἶναι </l>
<l n="193">ἀνδρῶν; ποῦ δέ νύ οἱ γενεὴ καὶ πατρὶς ἄρουρα; </l>
<l n="194">δύσμορος· ἦ τε ἔοικε δέμας βασιλῆϊ ἄνακτι· </l>
<l n="195">ἀλλὰ θεοὶ δυόωσι πολυπλάγκτους ἀνθρώπους, </l>
<l n="196">ὁππότε καὶ βασιλεῦσιν ἐπικλώσωνται ὀϊζύν." </l>
<l n="197" rend="indent(1)">ἦ, καὶ δεξιτερῇ δειδίσκετο χειρὶ παραστὰς </l>
<l n="198">καί μιν φωνήσας ἔπεα πτερόεντα προσηύδα· </l>
<l n="199" rend="indent(1)">"χαῖρε, πάτερ ὦ ξεῖνε· γένοιτό τοι ἔς περ ὀπίσσω </l>
<l n="200">ὄλβος· ἀτὰρ μὲν νῦν γε κακοῖσ' ἔχεαι πολέεσσι. </l>
<l n="201">Ζεῦ πάτερ, οὔ τις σεῖο θεῶν ὀλοώτερος ἄλλος· </l>
<l n="202">οὐκ ἐλεαίρεις ἄνδρας, ἐπὴν δὴ γείνεαι αὐτός, </l>
<l n="203">μισγέμεναι κακότητι καὶ ἄλγεσι λευγαλέοισιν. </l>
<l n="204">ἴδιον, ὡς ἐνόησα, δεδάκρυνται δέ μοι ὄσσε </l>
<l n="205">μνησαμένῳ Ὀδυσῆος, ἐπεὶ καὶ κεῖνον ὀΐω </l>
<l n="206">τοιάδε λαίφε' ἔχοντα κατ' ἀνθρώπους ἀλάλησθαι, </l>
<l n="207">εἴ που ἔτι ζώει καὶ ὁρᾷ φάος ἠελίοιο. </l>
<l n="208">εἰ δ' ἤδη τέθνηκε καὶ εἰν Ἀΐδαο δόμοισιν, </l>
<l n="209">ὤ μοι ἔπειτ' Ὀδυσῆος ἀμύμονος, ὅς μ' ἐπὶ βουσὶν </l>
<l n="210">εἷσ' ἔτι τυτθὸν ἐόντα Κεφαλλήνων ἐνὶ δήμῳ. </l>
<l n="211">νῦν δ' αἱ μὲν γίνονται ἀθέσφατοι, οὐδέ κεν ἄλλως </l>
<l n="212">ἀνδρί γ' ὑποσταχύοιτο βοῶν γένος εὐρυμετώπων· </l>
<l n="213">τὰς δ' ἄλλοι με κέλονται ἀγινέμεναι σφίσιν αὐτοῖς </l>
<l n="214">ἔδμεναι· οὐδέ τι παιδὸς ἐνὶ μεγάροισ' ἀλέγουσιν, </l>
<l n="215">οὐδ' ὄπιδα τρομέουσι θεῶν· μεμάασι γὰρ ἤδη </l>
<l n="216">κτήματα δάσσασθαι δὴν οἰχομένοιο ἄνακτος. </l>
<l n="217">αὐτὰρ ἐμοὶ τόδε θυμὸς ἐνὶ στήθεσσι φίλοισι </l>
<l n="218">πόλλ' ἐπιδινεῖται· μάλα μὲν κακὸν υἷος ἐόντος <pb/> </l>
<l n="219">ἄλλων δῆμον ἱκέσθαι ἰόντ' αὐτῇσι βόεσσιν </l>
<l n="220">ἄνδρας ἐς ἀλλοδαπούς· τὸ δὲ ῥίγιον αὖθι μένοντα </l>
<l n="221">βουσὶν ἐπ' ἀλλοτρίῃσι καθήμενον ἄλγεα πάσχειν. </l>
<l n="222">καί κεν δὴ πάλαι ἄλλον ὑπερμενέων βασιλήων </l>
<l n="223">ἐξικόμην φεύγων, ἐπεὶ οὐκέτ' ἀνεκτὰ πέλονται· </l>
<l n="224">ἀλλ' ἔτι τὸν δύστηνον ὀΐομαι, εἴ ποθεν ἐλθὼν </l>
<l n="225">ἀνδρῶν μνηστήρων σκέδασιν κατὰ δώματα θείη." </l>
<l n="226" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="227">"βουκόλ', ἐπεὶ οὔτε κακῷ οὔτ' ἄφρονι φωτὶ ἔοικας, </l>
<l n="228">γινώσκω δὲ καὶ αὐτός, ὅ τοι πινυτὴ φρένας ἵκει, </l>
<l n="229">τοὔνεκά τοι ἐρέω καὶ ἐπὶ μέγαν ὅρκον ὀμοῦμαι· </l>
<l n="230">ἴστω νῦν Ζεὺς πρῶτα, θεῶν ὕπατος καὶ ἄριστος, </l>
<l n="231">ἱστίη τ' Ὀδυσῆος ἀμύμονος, ἣν ἀφικάνω· </l>
<l n="232">ἦ σέθεν ἐνθάδ' ἐόντος ἐλεύσεται οἴκαδ' Ὀδυσσεύς· </l>
<l n="233">σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα, </l>
<l n="234">κτεινομένους μνηστῆρας, οἳ ἐνθάδε κοιρανέουσι." </l>
<l n="235" rend="indent(1)">τὸν δ' αὖτε προσέειπε βοῶν ἐπιβουκόλος ἀνήρ· </l>
<l n="236">"αἲ γὰρ τοῦτο, ξεῖνε, ἔπος τελέσειε Κρονίων· </l>
<l n="237">γνοίης χ', οἵη ἐμὴ δύναμις καὶ χεῖρες ἕπονται." </l>
<l n="238" rend="indent(1)">ὣς δ' αὔτως Εὔμαιος ἐπεύξατο πᾶσι θεοῖσι </l>
<l n="239">νοστῆσαι Ὀδυσῆα πολύφρονα ὅνδε δόμονδε. </l>
<l n="240" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="241">μνηστῆρες δ' ἄρα Τηλεμάχῳ θάνατόν τε μόρον τε </l>
<l n="242">ἤρτυον· αὐτὰρ ὁ τοῖσιν ἀριστερὸς ἤλυθεν ὄρνις, </l>
<l n="243">αἰετὸς ὑψιπέτης, ἔχε δὲ τρήρωνα πέλειαν. </l>
<l n="244">τοῖσιν δ' Ἀμφίνομος ἀγορήσατο καὶ μετέειπεν· </l>
<l n="245" rend="indent(1)">"ὦ φίλοι, οὐχ ἥμιν συνθεύσεται ἥδε γε βουλή, </l>
<l n="246">Τηλεμάχοιο φόνος· ἀλλὰ μνησώμεθα δαιτός." </l>
<l n="247" rend="indent(1)">ὣς ἔφατ' Ἀμφίνομος, τοῖσιν δ' ἐπιήνδανε μῦθος. <pb/> </l>
<l n="248">ἐλθόντες δ' ἐς δώματ' Ὀδυσσῆος θείοιο </l>
<l n="249">χλαίνας μὲν κατέθεντο κατὰ κλισμούς τε θρόνους τε, </l>
<l n="250">οἱ δ' ἱέρευον ὄϊς μεγάλους καὶ πίονας αἶγας, </l>
<l n="251">ἵρευον δὲ σύας σιάλους καὶ βοῦν ἀγελαίην· </l>
<l n="252">σπλάγχνα δ' ἄρ' ὀπτήσαντες ἐνώμων, ἐν δέ τε οἶνον </l>
<l n="253">κρητῆρσιν κερόωντο· κύπελλα δὲ νεῖμε συβώτης. </l>
<l n="254">σῖτον δέ σφ' ἐπένειμε Φιλοίτιος, ὄρχαμος ἀνδρῶν, </l>
<l n="255">καλοῖσ' ἐν κανέοισιν, ἐοινοχόει δὲ Μελανθεύς. </l>
<l n="256">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. </l>
<l n="257" rend="indent(1)">Τηλέμαχος δ' Ὀδυσῆα καθίδρυε, κέρδεα νωμῶν, </l>
<l n="258">ἐντὸς ἐϋσταθέος μεγάρου, παρὰ λάϊνον οὐδόν, </l>
<l n="259">δίφρον ἀεικέλιον καταθεὶς ὀλίγην τε τράπεζαν· </l>
<l n="260">πὰρ δ' ἐτίθει σπλάγχνων μοίρας, ἐν δ' οἶνον ἔχευεν </l>
<l n="261">ἐν δέπαϊ χρυσέῳ, καί μιν πρὸς μῦθον ἔειπεν· </l>
<l n="262" rend="indent(1)">"ἐνταυθοῖ νῦν ἧσο μετ' ἀνδράσιν οἰνοποτάζων· </l>
<l n="263">κερτομίας δέ τοι αὐτὸς ἐγὼ καὶ χεῖρας ἀφέξω </l>
<l n="264">πάντων μνηστήρων, ἐπεὶ οὔ τοι δήμιός ἐστιν </l>
<l n="265">οἶκος ὅδ', ἀλλ' Ὀδυσῆος, ἐμοὶ δ' ἐκτήσατο κεῖνος. </l>
<l n="266">ὑμεῖς δέ, μνηστῆρες, ἐπίσχετε θυμὸν ἐνιπῆς </l>
<l n="267">καὶ χειρῶν, ἵνα μή τις ἔρις καὶ νεῖκος ὄρηται." </l>
<l n="268" rend="indent(1)">ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες </l>
<l n="269">Τηλέμαχον θαύμαζον, ὃ θαρσαλέως ἀγόρευε. </l>
<l n="270">τοῖσιν δ' Ἀντίνοος μετέφη, Εὐπείθεος υἱός· </l>
<l n="271" rend="indent(1)">"καὶ χαλεπόν περ ἐόντα δεχώμεθα μῦθον, Ἀχαιοί, </l>
<l n="272">Τηλεμάχου· μάλα δ' ἧμιν ἀπειλήσας ἀγορεύει. </l>
<l n="273">οὐ γὰρ Ζεὺς εἴασε Κρονίων· τῶ κέ μιν ἤδη </l>
<l n="274">παύσαμεν ἐν μεγάροισι, λιγύν περ ἐόντ' ἀγορητήν." </l>
<l n="275" rend="indent(1)">ὣς ἔφατ' Ἀντίνοος· ὁ δ' ἄρ' οὐκ ἐμπάζετο μύθων. </l>
<l n="276">κήρυκες δ' ἀνὰ ἄστυ θεῶν ἱερὴν ἑκατόμβην <pb/> </l>
<l n="277">ἦγον· τοὶ δ' ἀγέροντο κάρη κομόωντες Ἀχαιοὶ </l>
<l n="278">ἄλσος ὕπο σκιερὸν ἑκατηβόλου Ἀπόλλωνος. </l>
<l n="279" rend="indent(1)">οἱ δ' ἐπεὶ ὤπτησαν κρέ' ὑπέρτερα καὶ ἑρύσαντο, </l>
<l n="280">μοίρας δασσάμενοι δαίνυντ' ἐρικυδέα δαῖτα. </l>
<l n="281">πὰρ δ' ἄρ' Ὀδυσσῆϊ μοῖραν θέσαν, οἳ πονέοντο, </l>
<l n="282">ἴσην, ὡς αὐτοί περ ἐλάγχανον· ὣς γὰρ ἀνώγει </l>
<l n="283">Τηλέμαχος, φίλος υἱὸς Ὀδυσσῆος θείοιο. </l>
<l n="284" rend="indent(1)">μνηστῆρας δ' οὐ πάμπαν ἀγήνορας εἴα Ἀθήνη </l>
<l n="285">λώβης ἴσχεσθαι θυμαλγέος, ὄφρ' ἔτι μᾶλλον </l>
<l n="286">δύη ἄχος κραδίην Λαερτιάδεω Ὀδυσῆος. </l>
<l n="287">ἦν δέ τις ἐν μνηστῆρσιν ἀνὴρ ἀθεμίστια εἰδώς, </l>
<l n="288">Κτήσιππος δ' ὄνομ' ἔσκε, Σάμῃ δ' ἐνὶ οἰκία ναῖεν· </l>
<l n="289">ὃς δή τοι κτεάτεσσι πεποιθὼς πατρὸς ἑοῖο </l>
<l n="290">μνάσκετ' Ὀδυσσῆος δὴν οἰχομένοιο δάμαρτα. </l>
<l n="291">ὅς ῥα τότε μνηστῆρσιν ὑπερφιάλοισι μετηύδα· </l>
<l n="292" rend="indent(1)">"κέκλυτέ μευ, μνηστῆρες ἀγήνορες, ὄφρα τι εἴπω· </l>
<l n="293">μοῖραν μὲν δὴ ξεῖνος ἔχει πάλαι, ὡς ἐπέοικεν, </l>
<l n="294">ἴσην· οὐ γὰρ καλὸν ἀτέμβειν οὐδὲ δίκαιον </l>
<l n="295">ξείνους Τηλεμάχου, ὅς κεν τάδε δώμαθ' ἵκηται. </l>
<l n="296">ἀλλ' ἄγε οἱ καὶ ἐγὼ δῶ ξείνιον, ὄφρα καὶ αὐτὸς </l>
<l n="297">ἠὲ λοετροχόῳ δώῃ γέρας ἠέ τῳ ἄλλῳ </l>
<l n="298">δμώων, οἳ κατὰ δώματ' Ὀδυσσῆος θείοιο." </l>
<l n="299" rend="indent(1)">ὣς εἰπὼν ἔρριψε βοὸς πόδα χειρὶ παχείῃ, </l>
<l n="300">κείμενον ἐκ κανέοιο λαβών· ὁ δ' ἀλεύατ' Ὀδυσσεὺς </l>
<l n="301">ἦκα παρακλίνας κεφαλήν, μείδησε δὲ θυμῷ </l>
<l n="302">σαρδάνιον μάλα τοῖον· ὁ δ' εὔδμητον βάλε τοῖχον. </l>
<l n="303">Κτήσιππον δ' ἄρα Τηλέμαχος ἠνίπαπε μύθῳ· </l>
<l n="304" rend="indent(1)">"Κτήσιππ', ἦ μάλα τοι τόδε κέρδιον ἔπλετο θυμῷ· <pb/> </l>
<l n="305">οὐκ ἔβαλες τὸν ξεῖνον· ἀλεύατο γὰρ βέλος αὐτός. </l>
<l n="306">ἦ γάρ κέν σε μέσον βάλον ἔγχεϊ ὀξυόεντι, </l>
<l n="307">καί κέ τοι ἀντὶ γάμοιο πατὴρ τάφον ἀμφεπονεῖτο </l>
<l n="308">ἐνθάδε. τῶ μή τίς μοι ἀεικείας ἐνὶ οἴκῳ </l>
<l n="309">φαινέτω· ἤδη γὰρ νοέω καὶ οἶδα ἕκαστα, </l>
<l n="310">ἐσθλά τε καὶ τὰ χέρεια· πάρος δ' ἔτι νήπιος ἦα. </l>
<l n="311">ἀλλ' ἔμπης τάδε μὲν καὶ τέτλαμεν εἰσορόωντες, </l>
<l n="312">μήλων σφαζομένων οἴνοιό τε πινομένοιο </l>
<l n="313">καὶ σίτου· χαλεπὸν γὰρ ἐρυκακέειν ἕνα πολλούς. </l>
<l n="314">ἀλλ' ἄγε μηκέτι μοι κακὰ ῥέζετε δυσμενέοντες· </l>
<l n="315">εἰ δ' ἤδη μ' αὐτὸν κτεῖναι μενεαίνετε χαλκῷ, </l>
<l n="316">καί κε τὸ βουλοίμην, καί κεν πολὺ κέρδιον εἴη </l>
<l n="317">τεθνάμεν ἢ τάδε γ' αἰὲν ἀεικέα ἔργ' ὁράασθαι, </l>
<l n="318">ξείνους τε στυφελιζομένους δμῳάς τε γυναῖκας </l>
<l n="319">ῥυστάζοντας ἀεικελίως κατὰ δώματα καλά." </l>
<l n="320" rend="indent(1)">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ. </l>
<l n="321">ὀψὲ δὲ δὴ μετέειπε Δαμαστορίδης Ἀγέλαος· </l>
<l n="322" rend="indent(1)">"ὦ φίλοι, οὐκ ἂν δή τις ἐπὶ ῥηθέντι δικαίῳ </l>
<l n="323">ἀντιβίοισ' ἐπέεσσι καθαπτόμενος χαλεπαίνοι· </l>
<l n="324">μήτε τι τὸν ξεῖνον στυφελίζετε μήτε τιν' ἄλλον </l>
<l n="325">δμώων, οἳ κατὰ δώματ' Ὀδυσσῆος θείοιο. </l>
<l n="326">Τηλεμάχῳ δέ κε μῦθον ἐγὼ καὶ μητέρι φαίην </l>
<l n="327">ἤπιον, εἴ σφωϊν κραδίῃ ἅδοι ἀμφοτέροιϊν. </l>
<l n="328">ὄφρα μὲν ὕμιν θυμὸς ἐνὶ στήθεσσιν ἐώλπει </l>
<l n="329">νοστῆσαι Ὀδυσῆα πολύφρονα ὅνδε δόμονδε, </l>
<l n="330">τόφρ' οὔ τις νέμεσις μενέμεν τ' ἦν ἰσχέμεναί τε </l>
<l n="331">μνηστῆρας κατὰ δώματ', ἐπεὶ τόδε κέρδιον ἦεν, </l>
<l n="332">εἰ νόστησ' Ὀδυσεὺς καὶ ὑπότροπος ἵκετο δῶμα· <pb/> </l>
<l n="333">νῦν δ' ἤδη τόδε δῆλον, ὅ τ' οὐκέτι νόστιμός ἐστιν. </l>
<l n="334">ἀλλ' ἄγε σῇ τάδε μητρὶ παρεζόμενος κατάλεξον, </l>
<l n="335">γήμασθ' ὅς τις ἄριστος ἀνὴρ καὶ πλεῖστα πόρῃσιν, </l>
<l n="336">ὄφρα σὺ μὲν χαίρων πατρώϊα πάντα νέμηαι, </l>
<l n="337">ἔσθων καὶ πίνων, ἡ δ' ἄλλου δῶμα κομίζῃ." </l>
<l n="338" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="339">"οὐ μὰ Ζῆν', Ἀγέλαε, καὶ ἄλγεα πατρὸς ἐμοῖο, </l>
<l n="340">ὅς που τῆλ' Ἰθάκης ἢ ἔφθιται ἢ ἀλάληται, </l>
<l n="341">οὔ τι διατρίβω μητρὸς γάμον, ἀλλὰ κελεύω </l>
<l n="342">γήμασθ' ᾧ κ' ἐθέλῃ, ποτὶ δ' ἄσπετα δῶρα δίδωμι· </l>
<l n="343">αἰδέομαι δ' ἀέκουσαν ἀπὸ μεγάροιο δίεσθαι </l>
<l n="344">μύθῳ ἀναγκαίῳ· μὴ τοῦτο θεὸς τελέσειεν." </l>
<l n="345" rend="indent(1)">ὣς φάτο Τηλέμαχος· μνηστῆρσι δὲ Παλλὰς Ἀθήνη </l>
<l n="346">ἄσβεστον γέλω ὦρσε, παρέπλαγξεν δὲ νόημα. </l>
<l n="347">οἱ δ' ἤδη γναθμοῖσι γελώων ἀλλοτρίοισιν, </l>
<l n="348">αἱμοφόρυκτα δὲ δὴ κρέα ἤσθιον· ὄσσε δ' ἄρα σφέων </l>
<l n="349">δακρυόφιν πίμπλαντο, γόον δ' ὠΐετο θυμός. </l>
<l n="350">τοῖσι δὲ καὶ μετέειπε Θεοκλύμενος θεοειδής· </l>
<l n="351" rend="indent(1)">"ἆ δειλοί, τί κακὸν τόδε πάσχετε; νυκτὶ μὲν ὑμέων </l>
<l n="352">εἰλύαται κεφαλαί τε πρόσωπά τε νέρθε τε γοῦνα, </l>
<l n="353">οἰμωγὴ δὲ δέδηε, δεδάκρυνται δὲ παρειαί, </l>
<l n="354">αἵματι δ' ἐρράδαται τοῖχοι καλαί τε μεσόδμαι· </l>
<l n="355">εἰδώλων δὲ πλέον πρόθυρον, πλείη δὲ καὶ αὐλή, </l>
<l n="356">ἱεμένων Ἔρεβόσδε ὑπὸ ζόφον· ἠέλιος δὲ </l>
<l n="357">οὐρανοῦ ἐξαπόλωλε, κακὴ δ' ἐπιδέδρομεν ἀχλύς." </l>
<l n="358" rend="indent(1)">ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν. </l>
<l n="359">τοῖσιν δ' Εὐρύμαχος, Πολύβου πάϊς, ἦρχ' ἀγορεύειν· <pb/> </l>
<l n="360" rend="indent(1)">"ἀφραίνει ξεῖνος νέον ἄλλοθεν εἰληλουθώς. </l>
<l n="361">ἀλλά μιν αἶψα, νέοι, δόμου ἐκπέμψασθε θύραζε </l>
<l n="362">εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει." </l>
<l n="363" rend="indent(1)">τὸν δ' αὖτε προσέειπε Θεοκλύμενος θεοειδής· </l>
<l n="364">"Εὐρύμαχ', οὔ τί σ' ἄνωγα ἐμοὶ πομπῆας ὀπάζειν. </l>
<l n="365">εἰσί μοι ὀφθαλμοί τε καὶ οὔατα καὶ πόδες ἄμφω </l>
<l n="366">καὶ νόος ἐν στήθεσσι τετυγμένος, οὐδὲν ἀεικής· </l>
<l n="367">τοῖσ' ἔξειμι θύραζε, ἐπεὶ νοέω κακὸν ὔμμιν </l>
<l n="368">ἐρχόμενον, τό κεν οὔ τις ὑπεκφύγοι οὐδ' ἀλέαιτο </l>
<l n="369">μνηστήρων, οἳ δῶμα κατ' ἀντιθέου Ὀδυσῆος </l>
<l n="370">ἀνέρας ὑβρίζοντες ἀτάσθαλα μηχανάασθε." </l>
<l n="371" rend="indent(1)">ὣς εἰπὼν ἐξῆλθε δόμων ἐῢ ναιεταόντων, </l>
<l n="372">ἵκετο δ' ἐς Πείραιον, ὅ μιν πρόφρων ὑπέδεκτο. </l>
<l n="373">μνηστῆρες δ' ἄρα πάντες ἐς ἀλλήλους ὁρόωντες </l>
<l n="374">Τηλέμαχον ἐρέθιζον, ἐπὶ ξείνοις γελόωντες. </l>
<l n="375">ὧδε δέ τις εἴπεσκε νέων ὑπερηνορεόντων· </l>
<l n="376" rend="indent(1)">"Τηλέμαχ', οὔ τις σεῖο κακοξεινώτερος ἄλλος, </l>
<l n="377">οἷον μέν τινα τοῦτον ἔχεις ἐπίμαστον ἀλήτην, </l>
<l n="378">σίτου καὶ οἴνου κεχρημένον, οὐδέ τι ἔργων </l>
<l n="379">ἔμπαιον οὐδὲ βίης, ἀλλ' αὔτως ἄχθος ἀρούρης· </l>
<l n="380">ἄλλος δ' αὖτέ τις οὗτος ἀνέστη μαντεύεσθαι. </l>
<l n="381">ἀλλ' εἴ μοί τι πίθοιο, τό κεν πολὺ κέρδιον εἴη· </l>
<l n="382">τοὺς ξείνους ἐν νηῒ πολυκλήϊδι βαλόντες </l>
<l n="383">ἐς Σικελοὺς πέμψωμεν, ὅθεν κέ τοι ἄξιον ἄλφοι." </l>
<l n="384" rend="indent(1)">ὣς ἔφασαν μνηστῆρες· ὁ δ' οὐκ ἐμπάζετο μύθων, </l>
<l n="385">ἀλλ' ἀκέων πατέρα προσεδέρκετο, δέγμενος αἰεί, </l>
<l n="386">ὁππότε δὴ μνηστῆρσιν ἀναιδέσι χεῖρας ἐφήσει. <pb/> </l>
<l n="387" rend="indent(1)">ἡ δὲ κατ' ἄντηστιν θεμένη περικαλλέα δίφρον </l>
<l n="388">κούρη Ἰκαρίοιο, περίφρων Πηνελόπεια, </l>
<l n="389">ἀνδρῶν ἐν μεγάροισιν ἑκάστου μῦθον ἄκουε. </l>
<l n="390">δεῖπνον μὲν γὰρ τοί γε γελώοντες τετύκοντο </l>
<l n="391">ἡδύ τε καὶ μενοεικές, ἐπεὶ μάλα πόλλ' ἱέρευσαν· </l>
<l n="392">δόρπου δ' οὐκ ἄν πως ἀχαρίστερον ἄλλο γένοιτο, </l>
<l n="393">οἷον δὴ τάχ' ἔμελλε θεὰ καὶ καρτερὸς ἀνὴρ </l>
<l n="394">θησέμεναι· πρότεροι γὰρ ἀεικέα μηχανόωντο. <pb/> </l>
</div>
<div type="Book" n="21">
<l n="t"><label type="head">ΟΔΥΣΣΕΙΑΣ Φ</label> </l>
<l n="1">Τῇ δ' ἄρ' ἐπὶ φρεσὶ θῆκε θεὰ γλαυκῶπις Ἀθήνη, </l>
<l n="2">κούρῃ Ἰκαρίοιο, περίφρονι Πηνελοπείῃ, </l>
<l n="3">τόξον μνηστήρεσσι θέμεν πολιόν τε σίδηρον </l>
<l n="4">ἐν μεγάροισ' Ὀδυσῆος, ἀέθλια καὶ φόνου ἀρχήν. </l>
<l n="5">κλίμακα δ' ὑψηλὴν προσεβήσετο οἷο δόμοιο, </l>
<l n="6">εἵλετο δὲ κληῖδ' εὐκαμπέα χειρὶ παχείῃ, </l>
<l n="7">καλὴν χαλκείην· κώπη δ' ἐλέφαντος ἐπῆεν. </l>
<l n="8">βῆ δ' ἴμεναι θάλαμόνδε σὺν ἀμφιπόλοισι γυναιξὶν </l>
<l n="9">ἔσχατον· ἔνθα δέ οἱ κειμήλια κεῖτο ἄνακτος, </l>
<l n="10">χαλκός τε χρυσός τε πολύκμητός τε σίδηρος. </l>
<l n="11">ἔνθα δὲ τόξον κεῖτο παλίντονον ἠδὲ φαρέτρη </l>
<l n="12">ἰοδόκος, πολλοὶ δ' ἔνεσαν στονόεντες ὀϊστοί, </l>
<l n="13">δῶρα τά οἱ ξεῖνος Λακεδαίμονι δῶκε τυχήσας </l>
<l n="14">Ἴφιτος Εὐρυτίδης, ἐπιείκελος ἀθανάτοισι. </l>
<l n="15">τὼ δ' ἐν Μεσσήνῃ ξυμβλήτην ἀλλήλοιϊν </l>
<l n="16">οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς </l>
<l n="17">ἦλθε μετὰ χρεῖος, τό ῥά οἱ πᾶς δῆμος ὄφελλε· </l>
<l n="18">μῆλα γὰρ ἐξ Ἰθάκης Μεσσήνιοι ἄνδρες ἄειραν </l>
<l n="19">νηυσὶ πολυκλήϊσι τριηκόσι' ἠδὲ νομῆας. </l>
<l n="20">τῶν ἕνεκ' ἐξεσίην πολλὴν ὁδὸν ἦλθεν Ὀδυσσεύς, </l>
<l n="21">παιδνὸς ἐών· πρὸ γὰρ ἧκε πατὴρ ἄλλοι τε γέροντες· </l>
<l n="22">Ἴφιτος αὖθ' ἵππους διζήμενος, αἵ οἱ ὄλοντο <pb/> </l>
<l n="23">δώδεκα θήλειαι, ὑπὸ δ' ἡμίονοι ταλαεργοί· </l>
<l n="24">αἳ δή οἱ καὶ ἔπειτα φόνος καὶ μοῖρα γένοντο, </l>
<l n="25">ἐπεὶ δὴ Διὸς υἱὸν ἀφίκετο καρτερόθυμον, </l>
<l n="26">φῶθ' Ἡρακλῆα, μεγάλων ἐπιίστορα ἔργων, </l>
<l n="27">ὅς μιν ξεῖνον ἐόντα κατέκτανεν ᾧ ἐνὶ οἴκῳ, </l>
<l n="28">σχέτλιος, οὐδὲ θεῶν ὄπιν αἰδέσατ' οὐδὲ τράπεζαν, </l>
<l n="29">τὴν ἥν οἱ παρέθηκεν· ἔπειτα δὲ πέφνε καὶ αὐτόν, </l>
<l n="30">ἵππους δ' αὐτὸς ἔχε κρατερώνυχας ἐν μεγάροισι. </l>
<l n="31">τὰς ἐρέων Ὀδυσῆϊ συνήντετο, δῶκε δὲ τόξον, </l>
<l n="32">τὸ πρὶν μὲν ἐφόρει μέγας Εὔρυτος, αὐτὰρ ὁ παιδὶ </l>
<l n="33">κάλλιπ' ἀποθνῄσκων ἐν δώμασιν ὑψηλοῖσι. </l>
<l n="34">τῷ δ' Ὀδυσεὺς ξίφος ὀξὺ καὶ ἄλκιμον ἔγχος ἔδωκεν, </l>
<l n="35">ἀρχὴν ξεινοσύνης προσκηδέος· οὐδὲ τραπέζῃ </l>
<l n="36">γνώτην ἀλλήλω· πρὶν γὰρ Διὸς υἱὸς ἔπεφνεν </l>
<l n="37">Ἴφιτον Εὐρυτίδην, ἐπιείκελον ἀθανάτοισιν, </l>
<l n="38">ὅς οἱ τόξον ἔδωκε. τὸ δ' οὔ ποτε δῖος Ὀδυσσεὺς </l>
<l n="39">ἐρχόμενος πόλεμόνδε μελαινάων ἐπὶ νηῶν </l>
<l n="40">ᾑρεῖτ', ἀλλ' αὐτοῦ μνῆμα ξείνοιο φίλοιο </l>
<l n="41">κέσκετ' ἐνὶ μεγάροισι, φόρει δέ μιν ἧς ἐπὶ γαίης. </l>
<l n="42" rend="indent(1)">ἡ δ' ὅτε δὴ θάλαμον τὸν ἀφίκετο δῖα γυναικῶν </l>
<l n="43">οὐδόν τε δρύϊνον προσεβήσετο, τόν ποτε τέκτων </l>
<l n="44">ξέσσεν ἐπισταμένως καὶ ἐπὶ στάθμην ἴθυνεν, </l>
<l n="45">ἐν δὲ σταθμοὺς ἄρσε, θύρας δ' ἐπέθηκε φαεινάς, </l>
<l n="46">αὐτίκ' ἄρ' ἥ γ' ἱμάντα θοῶς ἀπέλυσε κορώνης, </l>
<l n="47">ἐν δὲ κληῖδ' ἧκε, θυρέων δ' ἀνέκοπτεν ὀχῆας </l>
<l n="48">ἄντα τιτυσκομένη. τὰ δ' ἀνέβραχεν ἠΰτε ταῦρος </l>
<l n="49">βοσκόμενος λειμῶνι· τόσ' ἔβραχε καλὰ θύρετρα </l>
<l n="50">πληγέντα κληῖδι, πετάσθησαν δέ οἱ ὦκα. <pb/> </l>
<l n="51">ἡ δ' ἄρ' ἐφ' ὑψηλῆς σανίδος βῆ· ἔνθα δὲ χηλοὶ </l>
<l n="52">ἕστασαν, ἐν δ' ἄρα τῇσι θυώδεα εἵματ' ἔκειτο. </l>
<l n="53">ἔνθεν ὀρεξαμένη ἀπὸ πασσάλου αἴνυτο τόξον </l>
<l n="54">αὐτῷ γωρυτῷ, ὅς οἱ περίκειτο φαεινός. </l>
<l n="55">ἑζομένη δὲ κατ' αὖθι, φίλοισ' ἐπὶ γούνασι θεῖσα, </l>
<l n="56">κλαῖε μάλα λιγέως, ἐκ δ' ᾕρεε τόξον ἄνακτος. </l>
<l n="57">ἡ δ' ἐπεὶ οὖν τάρφθη πολυδακρύτοιο γόοιο, </l>
<l n="58">βῆ ῥ' ἴμεναι μέγαρόνδε μετὰ μνηστῆρας ἀγαυοὺς </l>
<l n="59">τόξον ἔχουσ' ἐν χειρὶ παλίντονον ἠδὲ φαρέτρην </l>
<l n="60">ἰοδόκον· πολλοὶ δ' ἔνεσαν στονόεντες ὀϊστοί. </l>
<l n="61">τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος </l>
<l n="62">κεῖτο πολὺς καὶ χαλκός, ἀέθλια τοῖο ἄνακτος. </l>
<l n="63">ἡ δ' ὄτε δὴ μνηστῆρας ἀφίκετο δῖα γυναικῶν, </l>
<l n="64">στῆ ῥα παρὰ σταθμὸν τέγεος πύκα ποιητοῖο, </l>
<l n="65">ἄντα παρειάων σχομένη λιπαρὰ κρήδεμνα· </l>
<l n="66">ἀμφίπολος δ' ἄρα οἱ κεδνὴ ἑκάτερθε παρέστη. </l>
<l n="67">αὐτίκα δὲ μνηστῆρσι μετηύδα καὶ φάτο μῦθον· </l>
<l n="68" rend="indent(1)">"κέκλυτέ μευ, μνηστῆρες ἀγήνορες, οἳ τόδε δῶμα </l>
<l n="69">ἐχράετ' ἐσθιέμεν καὶ πινέμεν ἐμμενὲς αἰεὶ </l>
<l n="70">ἀνδρὸς ἀποιχομένοιο πολὺν χρόνον, οὐδέ τιν' ἄλλην </l>
<l n="71">μύθου ποιήσασθαι ἐπισχεσίην ἐδύνασθε, </l>
<l n="72">ἀλλ' ἐμὲ ἱέμενοι γῆμαι θέσθαι τε γυναῖκα. </l>
<l n="73">ἀλλ' ἄγετε, μνηστῆρες, ἐπεὶ τόδε φαίνετ' ἄεθλον· </l>
<l n="74">θήσω γὰρ μέγα τόξον Ὀδυσσῆος θείοιο· </l>
<l n="75">ὃς δέ κε ῥηΐτατ' ἐντανύσῃ βιὸν ἐν παλάμῃσι </l>
<l n="76">καὶ διοϊστεύσῃ πελέκεων δυοκαίδεκα πάντων, <pb/> </l>
<l n="77">τῷ κεν ἅμ' ἑσποίμην, νοσφισσαμένη τόδε δῶμα </l>
<l n="78">κουρίδιον, μάλα καλόν, ἐνίπλειον βιότοιο, </l>
<l n="79">τοῦ ποτε μεμνήσεσθαι ὀΐομαι ἔν περ ὀνείρῳ." </l>
<l n="80" rend="indent(1)">ὣς φάτο, καί ῥ' Εὔμαιον ἀνώγει, δῖον ὑφορβόν, </l>
<l n="81">τόξον μνηστήρεσσι θέμεν πολιόν τε σίδηρον. </l>
<l n="82">δακρύσας δ' Εὔμαιος ἐδέξατο καὶ κατέθηκε· </l>
<l n="83">κλαῖε δὲ βουκόλος ἄλλοθ', ἐπεὶ ἴδε τόξον ἄνακτος. </l>
<l n="84">Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε· </l>
<l n="85" rend="indent(1)">"νήπιοι ἀγροιῶται, ἐφημέρια φρονέοντες, </l>
<l n="86">ἆ δειλώ, τί νυ δάκρυ κατείβετον ἠδὲ γυναικὶ </l>
<l n="87">θυμὸν ἐνὶ στήθεσσιν ὀρίνετον; ᾗ τε καὶ ἄλλως </l>
<l n="88">κεῖται ἐν ἄλγεσι θυμός, ἐπεὶ φίλον ὤλεσ' ἀκοίτην. </l>
<l n="89">ἀλλ' ἀκέων δαίνυσθε καθήμενοι, ἠὲ θύραζε </l>
<l n="90">κλαίετον ἐξελθόντε κατ' αὐτόθι τόξα λιπόντε, </l>
<l n="91">μνηστήρεσσιν ἄεθλον ἀάατον· οὐ γὰρ ὀΐω </l>
<l n="92">ῥηϊδίως τόδε τόξον ἐΰξοον ἐντανύεσθαι. </l>
<l n="93">οὐ γάρ τις μέτα τοῖος ἀνὴρ ἐν τοίσδεσι πᾶσιν, </l>
<l n="94">οἷος Ὀδυσσεὺς ἔσκεν· ἐγὼ δέ μιν αὐτὸς ὄπωπα, </l>
<l n="95">καὶ γὰρ μνήμων εἰμί, πάϊς δ' ἔτι νήπιος ἦα." </l>
<l n="96" rend="indent(1)">ὣς φάτο, τῷ δ' ἄρα θυμὸς ἐνὶ στήθεσσιν ἐώλπει </l>
<l n="97">νευρὴν ἐντανύειν διοϊστεύσειν τε σιδήρου. </l>
<l n="98">ἦ τοι ὀϊστοῦ γε πρῶτος γεύσασθαι ἔμελλεν </l>
<l n="99">ἐκ χειρῶν Ὀδυσῆος ἀμύμονος, ὃν τότ' ἀτίμα </l>
<l n="100">ἥμενος ἐν μεγάροισ', ἐπὶ δ' ὤρνυε πάντας ἑταίρους. <pb/> </l>
<l n="101" rend="indent(1)">τοῖσι δὲ καὶ μετέειφ' ἱερὴ ἲς Τηλεμάχοιο· </l>
<l n="102">"ὢ πόποι, ἦ μάλα με Ζεὺς ἄφρονα θῆκε Κρονίων· </l>
<l n="103">μήτηρ μέν μοί φησι φίλη, πινυτή περ ἐοῦσα, </l>
<l n="104">ἄλλῳ ἅμ' ἕψεσθαι νοσφισσαμένη τόδε δῶμα· </l>
<l n="105">αὐτὰρ ἐγὼ γελόω καὶ τέρπομαι ἄφρονι θυμῷ. </l>
<l n="106">ἀλλ' ἄγετε, μνηστῆρες, ἐπεὶ τόδε φαίνετ' ἄεθλον, </l>
<l n="107">οἵη νῦν οὐκ ἔστι γυνὴ κατ' Ἀχαιΐδα γαῖαν, </l>
<l n="108">οὔτε Πύλου ἱερῆς οὔτ' Ἄργεος οὔτε Μυκήνης, </l>
<l n="109">[οὔτ' αὐτῆς Ἰθάκης οὔτ' ἠπείροιο μελαίνης·] </l>
<l n="110">καὶ δ' αὐτοὶ τόδε ἴστε· τί με χρὴ μητέρος αἴνου; — </l>
<l n="111">ἀλλ' ἄγε μὴ μύνῃσι παρέλκετε μηδ' ἔτι τόξου </l>
<l n="112">δηρὸν ἀποτρωπᾶσθε τανυστύος, ὄφρα ἴδωμεν. </l>
<l n="113">καὶ δέ κεν αὐτὸς ἐγὼ τοῦ τόξου πειρησαίμην· </l>
<l n="114">εἰ δέ κεν ἐντανύσω διοϊστεύσω τε σιδήρου, </l>
<l n="115">οὔ κέ μοι ἀχνυμένῳ τάδε δώματα πότνια μήτηρ </l>
<l n="116">λείποι ἅμ' ἄλλῳ ἰοῦσ', ὅτ' ἐγὼ κατόπισθε λιποίμην </l>
<l n="117">οἷός τ' ἤδη πατρὸς ἀέθλια κάλ' ἀνελέσθαι." </l>
<l n="118" rend="indent(1)">ἦ, καὶ ἀπ' ὤμοιϊν χλαῖναν θέτο φοινικόεσσαν </l>
<l n="119">ὀρθὸς ἀναΐξας, ἀπὸ δὲ ξίφος ὀξὺ θέτ' ὤμων. </l>
<l n="120">πρῶτον μὲν πελέκεας στῆσεν, διὰ τάφρον ὀρύξας </l>
<l n="121">πᾶσι μίαν μακρήν, καὶ ἐπὶ στάθμην ἴθυνεν, </l>
<l n="122">ἀμφὶ δὲ γαῖαν ἔναξε. τάφος δ' ἕλε πάντας ἰδόντας, </l>
<l n="123">ὡς εὐκόσμως στῆσε· πάρος δ' οὔ πώ ποτ' ὀπώπει. </l>
<l n="124">στῆ δ' ἄρ' ἐπ' οὐδὸν ἰὼν καὶ τόξου πειρήτιζε. </l>
<l n="125">τρὶς μέν μιν πελέμιξεν ἐρύσσεσθαι μενεαίνων, </l>
<l n="126">τρὶς δὲ μεθῆκε βίης, ἐπιελπόμενος τό γε θυμῷ, <pb/> </l>
<l n="127">νευρὴν ἐντανύειν διοϊστεύσειν τε σιδήρου. </l>
<l n="128">καί νύ κε δὴ ἐτάνυσσε βίῃ τὸ τέταρτον ἀνέλκων, </l>
<l n="129">ἀλλ' Ὀδυσεὺς ἀνένευε καὶ ἔσχεθεν ἱέμενόν περ. </l>
<l n="130" rend="indent(1)">τοῖς δ' αὖτις μετέειφ' ἱερὴ ἲς Τηλεμάχοιο· </l>
<l n="131">"ὢ πόποι, ἦ καὶ ἔπειτα κακός τ' ἔσομαι καὶ ἄκικυς, </l>
<l n="132">ἠὲ νεώτερός εἰμι καὶ οὔ πω χερσὶ πέποιθα </l>
<l n="133">ἄνδρ' ἀπαμύνασθαι, ὅτε τις πρότερος χαλεπήνῃ. </l>
<l n="134">ἀλλ' ἄγεθ', οἵ περ ἐμεῖο βίῃ προφερέστεροί ἐστε, </l>
<l n="135">τόξου πειρήσασθε, καὶ ἐκτελέωμεν ἄεθλον." </l>
<l n="136" rend="indent(1)">ὣς εἰπὼν τόξον μὲν ἀπὸ ἕο θῆκε χαμᾶζε, </l>
<l n="137">κλίνας κολλητῇσιν ἐϋξέστῃς σανίδεσσιν, </l>
<l n="138">αὐτοῦ δ' ὠκὺ βέλος καλῇ προσέκλινε κορώνῃ, </l>
<l n="139">ἂψ δ' αὖτις κατ' ἄρ' ἕζετ' ἐπὶ θρόνου, ἔνθεν ἀνέστη. </l>
<l n="140" rend="indent(1)">τοῖσιν δ' Ἀντίνοος μετέφη, Εὐπείθεος υἱός· </l>
<l n="141">"ὄρνυσθ' ἑξείης ἐπιδέξια πάντες ἑταῖροι, </l>
<l n="142">ἀρξάμενοι τοῦ χώρου, ὅθεν τέ περ οἰνοχοεύει." </l>
<l n="143" rend="indent(1)">ὣς ἔφατ' Ἀντίνοος, τοῖσιν δ' ἐπιήνδανε μῦθος. </l>
<l n="144">Λειώδης δὲ πρῶτος ἀνίστατο, Ἤνοπος υἱός, </l>
<l n="145">ὅ σφι θυοσκόος ἔσκε, παρὰ κρητῆρα δὲ καλὸν </l>
<l n="146">ἷζε μυχοίτατος αἰεί· ἀτασθαλίαι δέ οἱ οἴῳ </l>
<l n="147">ἐχθραὶ ἔσαν, πᾶσιν δὲ νεμέσσα μνηστήρεσσιν· </l>
<l n="148">ὅς ῥα τότε πρῶτος τόξον λάβε καὶ βέλος ὠκύ. </l>
<l n="149">στῆ δ' ἄρ' ἐπ' οὐδὸν ἰὼν καὶ τόξου πειρήτιζεν, </l>
<l n="150">οὐδέ μιν ἐντάνυσε· πρὶν γὰρ κάμε χεῖρας ἀνέλκων </l>
<l n="151">ἀτρίπτους ἁπαλάς. μετὰ δὲ μνηστῆρσιν ἔειπεν· <pb/> </l>
<l n="152" rend="indent(1)">"ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος. </l>
<l n="153">πολλοὺς γὰρ τόδε τόξον ἀριστῆας κεκαδήσει </l>
<l n="154">θυμοῦ καὶ ψυχῆς, ἐπεὶ ἦ πολὺ φέρτερόν ἐστι </l>
<l n="155">τεθνάμεν ἢ ζώοντας ἁμαρτεῖν, οὗ θ' ἕνεκ' αἰεὶ </l>
<l n="156">ἐνθάδ' ὁμιλέομεν, ποτιδέγμενοι ἤματα πάντα. </l>
<l n="157">νῦν μέν τις καὶ ἔλπετ' ἐνὶ φρεσὶν ἠδὲ μενοινᾷ </l>
<l n="158">γῆμαι Πηνελόπειαν, Ὀδυσσῆος παράκοιτιν· </l>
<l n="159">αὐτὰρ ἐπὴν τόξου πειρήσεται ἠδὲ ἴδηται, — </l>
<l n="160">ἄλλην δή τιν' ἔπειτα Ἀχαιϊάδων εὐπέπλων </l>
<l n="161">μνάσθω ἐέδνοισιν διζήμενος· ἡ δέ κ' ἔπειτα </l>
<l n="162">γήμαιθ' ὅς κε πλεῖστα πόροι καὶ μόρσιμος ἔλθοι." </l>
<l n="163" rend="indent(1)">ὣς ἄρ' ἐφώνησεν καὶ ἀπὸ ἕο τόξον ἔθηκε, </l>
<l n="164">κλίνας κολλητῇσιν ἐϋξέστῃς σανίδεσσιν, </l>
<l n="165">αὐτοῦ δ' ὠκὺ βέλος καλῇ προσέκλινε κορώνῃ, </l>
<l n="166">ἂψ δ' αὖτις κατ' ἄρ' ἕζετ' ἐπὶ θρόνου, ἔνθεν ἀνέστη. </l>
<l n="167" rend="indent(1)">Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε· </l>
<l n="168">"Λειῶδες, ποῖόν σε ἔπος φύγεν ἕρκος ὀδόντων, </l>
<l n="169">δεινόν τ' ἀργαλέον τε, νεμεσσῶμαι δέ τ' ἀκούων, </l>
<l n="170">εἰ δὴ τοῦτό γε τόξον ἀριστῆας κεκαδήσει </l>
<l n="171">θυμοῦ καὶ ψυχῆς, ἐπεὶ οὐ δύνασαι σὺ τανύσσαι. </l>
<l n="172">οὐ γάρ τοι σέ γε τοῖον ἐγείνατο πότνια μήτηρ, </l>
<l n="173">οἷόν τε ῥυτῆρα βιοῦ τ' ἔμεναι καὶ ὀϊστῶν· </l>
<l n="174">ἀλλ' ἄλλοι τανύουσι τάχα μνηστῆρες ἀγαυοί." </l>
<l n="175" rend="indent(1)">ὣς φάτο, καί ῥ' ἐκέλευσε Μελάνθιον, αἰπόλον αἰγῶν· </l>
<l n="176">"ἄγρει δή, πῦρ κῆον ἐνὶ μεγάροισι, Μελανθεῦ, </l>
<l n="177">πὰρ δὲ τίθει δίφρον τε μέγαν καὶ κῶας ἐπ' αὐτοῦ, </l>
<l n="178">ἐκ δὲ στέατος ἔνεικε μέγαν τροχὸν ἔνδον ἐόντος, </l>
<l n="179">ὄφρα νέοι θάλποντες, ἐπιχρίοντες ἀλοιφῇ, </l>
<l n="180">τόξου πειρώμεσθα καὶ ἐκτελέωμεν ἄεθλον." <pb/> </l>
<l n="181" rend="indent(1)">ὣς φάθ', ὁ δ' αἶψ' ἀνέκαιε Μελάνθιος ἀκάματον πῦρ, </l>
<l n="182">πὰρ δὲ φέρων δίφρον θῆκεν καὶ κῶας ἐπ' αὐτοῦ, </l>
<l n="183">ἐκ δὲ στέατος ἔνεικε μέγαν τροχὸν ἔνδον ἐόντος. </l>
<l n="184">τῷ ῥα νέοι θάλποντες ἐπειρῶντ', οὐδ' ἐδύναντο </l>
<l n="185">ἐντανύσαι, πολλὸν δὲ βίης ἐπιδευέες ἦσαν. </l>
<l n="186">Ἀντίνοος δ' ἔτ' ἐπεῖχε καὶ Εὐρύμαχος θεοειδής, </l>
<l n="187">ἀρχοὶ μνηστήρων· ἀρετῇ δ' ἔσαν ἔξοχ' ἄριστοι. </l>
<l n="188" rend="indent(1)">τὼ δ' ἐξ οἴκου βῆσαν ὁμαρτήσαντες ἅμ' ἄμφω </l>
<l n="189">βουκόλος ἠδὲ συφορβὸς Ὀδυσσῆος θείοιο· </l>
<l n="190">ἐκ δ' αὐτὸς μετὰ τοὺς δόμου ἤλυθε δῖος Ὀδυσσεύς. </l>
<l n="191">ἀλλ' ὅτε δή ῥ' ἐκτὸς θυρέων ἔσαν ἠδὲ καὶ αὐλῆς, </l>
<l n="192">φθεγξάμενός σφ' ἐπέεσσι προσηύδα μειλιχίοισι· </l>
<l n="193" rend="indent(1)">"βουκόλε καὶ σύ, συφορβέ, ἔπος τί κε μυθησαίμην, </l>
<l n="194">ἦ αὐτὸς κεύθω; φάσθαι δέ με θυμὸς ἀνώγει. </l>
<l n="195">ποῖοί κ' εἶτ' Ὀδυσῆϊ ἀμυνέμεν, εἴ ποθεν ἔλθοι </l>
<l n="196">ὧδε μάλ' ἐξαπίνης καί τις θεὸς αὐτὸν ἐνείκαι; </l>
<l n="197">ἤ κε μνηστήρεσσιν ἀμύνοιτ' ἦ Ὀδυσῆϊ; </l>
<l n="198">εἴπαθ' ὅπως ὑμέας κραδίη θυμός τε κελεύει." </l>
<l n="199" rend="indent(1)">τὸν δ' αὖτε προσέειπε βοῶν ἐπιβουκόλος ἀνήρ· </l>
<l n="200">"Ζεῦ πάτερ, αἲ γὰρ τοῦτο τελευτήσειας ἐέλδωρ, </l>
<l n="201">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων· </l>
<l n="202">γνοίης χ', οἵη ἐμὴ δύναμις καὶ χεῖρες ἕπονται." </l>
<l n="203" rend="indent(1)">ὣς δ' αὔτως Εὔμαιος ἐπεύξατο πᾶσι θεοῖσι </l>
<l n="204">νοστῆσαι Ὀδυσῆα πολύφρονα ὅνδε δόμονδε. </l>
<l n="205">αὐτὰρ ἐπεὶ δὴ τῶν γε νόον νημερτέ' ἀνέγνω, </l>
<l n="206">ἐξαῦτίς σφ' ἐπέεσσιν ἀμειβόμενος προσέειπεν· <pb/> </l>
<l n="207" rend="indent(1)">"ἔνδον μὲν δὴ ὅδ' αὐτὸς ἐγώ, κακὰ πολλὰ μογήσας, </l>
<l n="208">ἤλυθον εἰκοστῷ ἔτεϊ ἐς πατρίδα γαῖαν. </l>
<l n="209">γινώσκω δ' ὡς σφῶϊν ἐελδομένοισιν ἱκάνω </l>
<l n="210">οἴοισι δμώων· τῶν δ' ἄλλων οὔ τευ ἄκουσα </l>
<l n="211">εὐξαμένου ἐμὲ αὖτις ὑπότροπον οἴκαδ' ἱκέσθαι. </l>
<l n="212">σφῶϊν δ', ὡς ἔσεταί περ, ἀληθείην καταλέξω· </l>
<l n="213">εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς, </l>
<l n="214">ἄξομαι ἀμφοτέροισ' ἀλόχους καὶ κτήματ' ὀπάσσω </l>
<l n="215">οἰκία τ' ἐγγὺς ἐμεῖο τετυγμένα· καί μοι ἔπειτα </l>
<l n="216">Τηλεμάχου ἑτάρω τε κασιγνήτω τε ἔσεσθον. </l>
<l n="217">εἰ δ' ἄγε δὴ καὶ σῆμα ἀριφραδὲς ἄλλο τι δείξω, </l>
<l n="218">ὄφρα μ' ἐῢ γνῶτον πιστωθῆτόν τ' ἐνὶ θυμῷ, </l>
<l n="219">[οὐλήν, τήν ποτέ με σῦς ἤλασε λευκῷ ὀδόντι </l>
<l n="220">Παρνησόνδ' ἐλθόντα σὺν υἱάσιν Αὐτολύκοιο."] </l>
<l n="221" rend="indent(1)">ὣς εἰπὼν ῥάκεα μεγάλης ἀποέργαθεν οὐλῆς. </l>
<l n="222">τὼ δ' ἐπεὶ εἰσιδέτην εὖ τ' ἐφράσσαντο ἕκαστα, </l>
<l n="223">κλαῖον ἄρ' ἀμφ' Ὀδυσῆϊ δαΐφρονι χεῖρε βαλόντε </l>
<l n="224">καὶ κύνεον ἀγαπαζόμενοι κεφαλήν τε καὶ ὤμους· </l>
<l n="225">ὣς δ' αὔτως Ὀδυσεὺς κεφαλὰς καὶ χεῖρας ἔκυσσε. </l>
<l n="226">καί νύ κ' ὀδυρομένοισιν ἔδυ φάος ἠελίοιο, </l>
<l n="227">εἰ μὴ Ὀδυσσεὺς αὐτὸς ἐρύκακε φώνησέν τε· </l>
<l n="228" rend="indent(1)">"παύεσθον κλαυθμοῖο γόοιό τε, μή τις ἴδηται </l>
<l n="229">ἐξελθὼν μεγάροιο, ἀτὰρ εἴπῃσι καὶ εἴσω. </l>
<l n="230">ἀλλὰ προμνηστῖνοι ἐσέλθετε, μηδ' ἅμα πάντες, </l>
<l n="231">πρῶτος ἐγώ, μετὰ δ' ὔμμες. ἀτὰρ τόδε σῆμα τετύχθω· </l>
<l n="232">ἄλλοι μὲν γὰρ πάντες, ὅσοι μνηστῆρες ἀγαυοί, </l>
<l n="233">οὐκ ἐάσουσιν ἐμοὶ δόμεναι βιὸν ἠδὲ φαρέτρην· <pb/> </l>
<l n="234">ἀλλὰ σύ, δῖ' Εὔμαιε, φέρων ἀνὰ δώματα τόξον </l>
<l n="235">ἐν χείρεσσιν ἐμοὶ θέμεναι, εἰπεῖν δὲ γυναιξὶ </l>
<l n="236">κληῖσαι μεγάροιο θύρας πυκινῶς ἀραρυίας· </l>
<l n="237">ἢν δέ τις ἢ στοναχῆς ἠὲ κτύπου ἔνδον ἀκούσῃ </l>
<l n="238">ἀνδρῶν ἡμετέροισιν ἐν ἕρκεσι, μή τι θύραζε </l>
<l n="239">προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ. </l>
<l n="240">σοὶ δέ, Φιλοίτιε δῖε, θύρας ἐπιτέλλομαι αὐλῆς </l>
<l n="241">κληῖσαι κληῖδι, θοῶς δ' ἐπὶ δεσμὸν ἰῆλαι." </l>
<l n="242" rend="indent(1)">ὣς εἰπὼν εἰσῆλθε δόμους ἐῢ ναιετάοντας· </l>
<l n="243">ἕζετ' ἔπειτ' ἐπὶ δίφρον ἰών, ἔνθεν περ ἀνέστη. </l>
<l n="244">ἐς δ' ἄρα καὶ τὼ δμῶε ἴτην θείου Ὀδυσῆος. </l>
<l n="245" rend="indent(1)">Εὐρύμαχος δ' ἤδη τόξον μετὰ χερσὶν ἐνώμα, </l>
<l n="246">θάλπων ἔνθα καὶ ἔνθα σέλᾳ πυρός· ἀλλά μιν οὐδ' ὧς </l>
<l n="247">ἐντανύσαι δύνατο, μέγα δ' ἔστενε κυδάλιμον κῆρ· </l>
<l n="248">ὀχθήσας δ' ἄρα εἶπεν ἔπος τ' ἔφατ' ἔκ τ' ὀνόμαζεν· </l>
<l n="249" rend="indent(1)">"ὢ πόποι, ἦ μοι ἄχος περί τ' αὐτοῦ καὶ περὶ πάντων. </l>
<l n="250">οὔ τι γάμου τοσσοῦτον ὀδύρομαι, ἀχνύμενός περ· — </l>
<l n="251">εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ </l>
<l n="252">ἀμφιάλῳ Ἰθάκῃ, αἱ δ' ἄλλῃσιν πολίεσσιν· — </l>
<l n="253">ἀλλ' εἰ δὴ τοσσόνδε βίης ἐπιδευέες εἰμὲν </l>
<l n="254">ἀντιθέου Ὀδυσῆος, ὅ τ' οὐ δυνάμεσθα τανύσσαι </l>
<l n="255">τόξον· ἐλεγχείη δὲ καὶ ἐσσομένοισι πυθέσθαι." </l>
<l n="256" rend="indent(1)">τὸν δ' αὖτ' Ἀντίνοος προσέφη, Εὐπείθεος υἱός· </l>
<l n="257">"Εὐρύμαχ', οὐχ οὕτως ἔσται· νοέεις δὲ καὶ αὐτός. </l>
<l n="258">νῦν μὲν γὰρ κατὰ δῆμον ἑορτὴ τοῖο θεοῖο </l>
<l n="259">ἁγνή· τίς δέ κε τόξα τιταίνοιτ'; ἀλλὰ ἕκηλοι </l>
<l n="260">κάτθετ'. ἀτὰρ πελέκεάς γε καὶ εἴ κ' εἰῶμεν ἅπαντας </l>
<l n="261">ἑστάμεν· οὐ μὲν γάρ τιν' ἀναιρήσεσθαι ὀΐω, <pb/> </l>
<l n="262">ἐλθόντ' ἐς μέγαρον Λαερτιάδεω Ὀδυσῆος. </l>
<l n="263">ἀλλ' ἄγετ', οἰνοχόος μὲν ἐπαρξάσθω δεπάεσσιν, </l>
<l n="264">ὄφρα σπείσαντες καταθείομεν ἀγκύλα τόξα· </l>
<l n="265">ἠῶθεν δὲ κέλεσθε Μελάνθιον, αἰπόλον αἰγῶν, </l>
<l n="266">αἶγας ἄγειν, αἳ πᾶσι μέγ' ἔξοχοι αἰπολίοισιν, </l>
<l n="267">ὄφρ' ἐπὶ μηρία θέντες Ἀπόλλωνι κλυτοτόξῳ </l>
<l n="268">τόξου πειρώμεσθα καὶ ἐκτελέωμεν ἄεθλον." </l>
<l n="269" rend="indent(1)">ὣς ἔφατ' Ἀντίνοος, τοῖσιν δ' ἐπιήνδανε μῦθος. </l>
<l n="270">τοῖσι δὲ κήρυκες μὲν ὕδωρ ἐπὶ χεῖρας ἔχευαν, </l>
<l n="271">κοῦροι δὲ κρητῆρας ἐπεστέψαντο ποτοῖο, </l>
<l n="272">νώμησαν δ' ἄρα πᾶσιν ἐπαρξάμενοι δεπάεσσιν. </l>
<l n="273">οἱ δ' ἐπεὶ οὖν σπεῖσάν τε πίον θ', ὅσον ἤθελε θυμός, </l>
<l n="274">τοῖς δὲ δολοφρονέων μετέφη πολύμητις Ὀδυσσεύς· </l>
<l n="275" rend="indent(1)">"κέκλυτέ μευ, μνηστῆρες ἀγακλειτῆς βασιλείης, </l>
<l n="276">[ὄφρ' εἴπω, τά με θυμὸς ἐνὶ στήθεσσι κελεύει·] </l>
<l n="277">Εὐρύμαχον δὲ μάλιστα καὶ Ἀντίνοον θεοειδέα </l>
<l n="278">λίσσομ', ἐπεὶ καὶ τοῦτο ἔπος κατὰ μοῖραν ἔειπε, </l>
<l n="279">νῦν μὲν παῦσαι τόξον, ἐπιτρέψαι δὲ θεοῖσιν· </l>
<l n="280">ἠῶθεν δὲ θεὸς δώσει κράτος, ᾧ κ' ἐθέλῃσιν. </l>
<l n="281">ἀλλ' ἄγ' ἐμοὶ δότε τόξον ἐΰξοον, ὄφρα μεθ' ὑμῖν </l>
<l n="282">χειρῶν καὶ σθένεος πειρήσομαι, ἤ μοι ἔτ' ἐστὶν </l>
<l n="283">ἴς, οἵη πάρος ἔσκεν ἐνὶ γναμπτοῖσι μέλεσσιν, </l>
<l n="284">ἦ ἤδη μοι ὄλεσσεν ἄλη τ' ἀκομιστίη τε." </l>
<l n="285" rend="indent(1)">ὣς ἔφαθ', οἱ δ' ἄρα πάντες ὑπερφιάλως νεμέσησαν, </l>
<l n="286">δείσαντες μὴ τόξον ἐΰξοον ἐντανύσειεν. </l>
<l n="287">Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν· <pb/> </l>
<l n="288" rend="indent(1)">"ἆ δειλὲ ξείνων, ἔνι τοι φρένες οὐδ' ἠβαιαί. </l>
<l n="289">οὐκ ἀγαπᾷς, ὃ ἕκηλος ὑπερφιάλοισι μεθ' ἡμῖν </l>
<l n="290">δαίνυσαι οὐδέ τι δαιτὸς ἀμέρδεαι, αὐτὰρ ἀκούεις </l>
<l n="291">μύθων ἡμετέρων καὶ ῥήσιος; οὐδέ τις ἄλλος </l>
<l n="292">ἡμετέρων μύθων ξεῖνος καὶ πτωχὸς ἀκούει. </l>
<l n="293">οἶνός σε τρώει μελιηδής, ὅς τε καὶ ἄλλους </l>
<l n="294">βλάπτει, ὃς ἄν μιν χανδὸν ἕλῃ μηδ' αἴσιμα πίνῃ. </l>
<l n="295">οἶνος καὶ Κένταυρον, ἀγακλυτὸν Εὐρυτίωνα, </l>
<l n="296">ἄασ' ἐνὶ μεγάρῳ μεγαθύμου Πειριθόοιο, </l>
<l n="297">ἐς Λαπίθας ἐλθόνθ'· ὁ δ' ἐπεὶ φρένας ἄασεν οἴνῳ, </l>
<l n="298">μαινόμενος κάκ' ἔρεξε δόμον κάτα Πειριθόοιο. </l>
<l n="299">ἥρωας δ' ἄχος εἷλε, διὲκ προθύρου δὲ θύραζε </l>
<l n="300">ἕλκον ἀναΐξαντες, ἀπ' οὔατα νηλέϊ χαλκῷ </l>
<l n="301">ῥῖνάς τ' ἀμήσαντες· ὁ δὲ φρεσὶν ᾗσιν ἀασθεὶς </l>
<l n="302">ἤϊεν ἣν ἄτην ὀχέων ἀεσίφρονι θυμῷ. </l>
<l n="303">ἐξ οὗ Κενταύροισι καὶ ἀνδράσι νεῖκος ἐτύχθη, </l>
<l n="304">οἷ δ' αὐτῷ πρώτῳ κακὸν εὕρετο οἰνοβαρείων. </l>
<l n="305">ὣς καὶ σοὶ μέγα πῆμα πιφαύσκομαι, αἴ κε τὸ τόξον </l>
<l n="306">ἐντανύσῃς· οὐ γάρ τευ ἐπητύος ἀντιβολήσεις </l>
<l n="307">ἡμετέρῳ ἐνὶ δήμῳ, ἄφαρ δέ σε νηῒ μελαίνῃ </l>
<l n="308">εἰς Ἔχετον βασιλῆα, βροτῶν δηλήμονα πάντων, </l>
<l n="309">πέμψομεν· ἔνθεν δ' οὔ τι σαώσεαι. ἀλλὰ ἕκηλος </l>
<l n="310">πῖνέ τε μηδ' ἐρίδαινε μετ' ἀνδράσι κουροτέροισι." </l>
<l n="311" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="312">"Ἀντίνο', οὐ μὲν καλὸν ἀτέμβειν οὐδὲ δίκαιον </l>
<l n="313">ξείνους Τηλεμάχου, ὅς κεν τάδε δώμαθ' ἵκηται. <pb/> </l>
<l n="314">ἔλπεαι, αἴ χ' ὁ ξεῖνος Ὀδυσσῆος μέγα τόξον </l>
<l n="315">ἐντανύσῃ χερσίν τε βίηφί τε ἧφι πιθήσας, </l>
<l n="316">οἴκαδέ μ' ἄξεσθαι καὶ ἑὴν θήσεσθαι ἄκοιτιν; </l>
<l n="317">οὐδ' αὐτός που τοῦτό γ' ἐνὶ στήθεσσιν ἔολπε· </l>
<l n="318">μηδέ τις ὑμείων τοῦ γ' εἵνεκα θυμὸν ἀχεύων </l>
<l n="319">ἐνθάδε δαινύσθω, ἐπεὶ οὐδὲ μὲν οὐδὲ ἔοικε." </l>
<l n="320" rend="indent(1)">τὴν δ' αὖτ' Εὐρύμαχος, Πολύβου πάϊς, ἀντίον ηὔδα· </l>
<l n="321">"κούρη Ἰκαρίοιο, περίφρων Πηνελόπεια, </l>
<l n="322">οὔ τί σε τόνδ' ἄξεσθαι ὀϊόμεθ', οὐδὲ ἔοικεν, </l>
<l n="323">ἀλλ' αἰσχυνόμενοι φάτιν ἀνδρῶν ἠδὲ γυναικῶν, </l>
<l n="324">μή ποτέ τις εἴπῃσι κακώτερος ἄλλος Ἀχαιῶν· </l>
<l n="325">’ἦ πολὺ χείρονες ἄνδρες ἀμύμονος ἀνδρὸς ἄκοιτιν </l>
<l n="326">μνῶνται, οὐδέ τι τόξον ἐΰξοον ἐντανύουσιν· </l>
<l n="327">ἀλλ' ἄλλος τις πτωχὸς ἀνὴρ ἀλαλήμενος ἐλθὼν </l>
<l n="328">ῥηϊδίως ἐτάνυσσε βιόν, διὰ δ' ἧκε σιδήρου.’ </l>
<l n="329">ὣς ἐρέουσ', ἡμῖν δ' ἂν ἐλέγχεα ταῦτα γένοιτο." </l>
<l n="330" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="331">"Εὐρύμαχ', οὔ πως ἔστιν ἐϋκλεῖας κατὰ δῆμον </l>
<l n="332">ἔμμεναι, οἳ δὴ οἶκον ἀτιμάζοντες ἔδουσιν </l>
<l n="333">ἀνδρὸς ἀριστῆος· τί δ' ἐλέγχεα ταῦτα τίθεσθε; </l>
<l n="334">οὗτος δὲ ξεῖνος μάλα μὲν μέγας ἠδ' εὐπηγής, </l>
<l n="335">πατρὸς δ' ἐξ ἀγαθοῦ γένος εὔχεται ἔμμεναι υἱός. </l>
<l n="336">ἀλλ' ἄγε οἱ δότε τόξον ἐΰξοον, ὄφρα ἴδωμεν. </l>
<l n="337">ὧδε γὰρ ἐξερέω, τὸ δὲ καὶ τετελεσμένον ἔσται· </l>
<l n="338">εἴ κέ μιν ἐντανύσῃ, δώῃ δέ οἱ εὖχος Ἀπόλλων, </l>
<l n="339">ἕσσω μιν χλαῖνάν τε χιτῶνά τε, εἵματα καλά, </l>
<l n="340">δώσω δ' ὀξὺν ἄκοντα, κυνῶν ἀλκτῆρα καὶ ἀνδρῶν, <pb/> </l>
<l n="341">καὶ ξίφος ἄμφηκες· δώσω δ' ὑπὸ ποσσὶ πέδιλα, </l>
<l n="342">πέμψω δ' ὅππῃ μιν κραδίη θυμός τε κελεύει." </l>
<l n="343" rend="indent(1)">τὴν δ' αὖ Τηλέμαχος πεπνυμένος ἀντίον ηὔδα· </l>
<l n="344">"μῆτερ ἐμή, τόξον μὲν Ἀχαιῶν οὔ τις ἐμεῖο </l>
<l n="345">κρείσσων, ᾧ κ' ἐθέλω, δόμεναί τε καὶ ἀρνήσασθαι, </l>
<l n="346">οὔθ' ὅσσοι κραναὴν Ἰθάκην κάτα κοιρανέουσιν, </l>
<l n="347">οὔθ' ὅσσοι νήσοισι πρὸς Ἤλιδος ἱπποβότοιο· </l>
<l n="348">τῶν οὔ τίς μ' ἀέκοντα βιήσεται, αἴ κ' ἐθέλωμι </l>
<l n="349">καὶ καθάπαξ ξείνῳ δόμεναι τάδε τόξα φέρεσθαι. </l>
<l n="350">ἀλλ' εἰς οἶκον ἰοῦσα τὰ σ' αὐτῆς ἔργα κόμιζε, </l>
<l n="351">ἱστόν τ' ἠλακάτην τε, καὶ ἀμφιπόλοισι κέλευε </l>
<l n="352">ἔργον ἐποίχεσθαι· τόξον δ' ἄνδρεσσι μελήσει </l>
<l n="353">πᾶσι, μάλιστα δ' ἐμοί· τοῦ γὰρ κράτος ἔστ' ἐνὶ οἴκῳ." </l>
<l n="354" rend="indent(1)">ἡ μὲν θαμβήσασα πάλιν οἶκόνδε βεβήκει· </l>
<l n="355">παιδὸς γὰρ μῦθον πεπνυμένον ἔνθετο θυμῷ. </l>
<l n="356">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ </l>
<l n="357">κλαῖεν ἔπειτ' Ὀδυσῆα, φίλον πόσιν, ὄφρα οἱ ὕπνον </l>
<l n="358">ἡδὺν ἐπὶ βλεφάροισι βάλε γλαυκῶπις Ἀθήνη. </l>
<l n="359" rend="indent(1)">αὐτὰρ ὁ τόξα λαβὼν φέρε καμπύλα δῖος ὑφορβός· </l>
<l n="360">μνηστῆρες δ' ἄρα πάντες ὁμόκλεον ἐν μεγάροισιν· </l>
<l n="361">ὧδε δέ τις εἴπεσκε νέων ὑπερηνορεόντων· </l>
<l n="362" rend="indent(1)">"πῇ δὴ καμπύλα τόξα φέρεις, ἀμέγαρτε συβῶτα, </l>
<l n="363">πλαγκτέ; τάχ' αὖ σ' ἐφ' ὕεσσι κύνες ταχέες κατέδονται </l>
<l n="364">οἶον ἀπ' ἀνθρώπων, οὓς ἔτρεφες, εἴ κεν Ἀπόλλων </l>
<l n="365">ἡμῖν ἱλήκῃσι καὶ ἀθάνατοι θεοὶ ἄλλοι." <pb/> </l>
<l n="366" rend="indent(1)">ὣς φάσαν, αὐτὰρ ὁ θῆκε φέρων αὐτῇ ἐνὶ χώρῃ, </l>
<l n="367">δείσας, οὕνεκα πολλοὶ ὁμόκλεον ἐν μεγάροισι. </l>
<l n="368">Τηλέμαχος δ' ἑτέρωθεν ἀπειλήσας ἐγεγώνει· </l>
<l n="369" rend="indent(1)">"ἄττα, πρόσω φέρε τόξα· τάχ' οὐκ ἐῢ πᾶσι πιθήσεις· </l>
<l n="370">μή σε καὶ ὁπλότερος περ ἐὼν ἀγρόνδε δίωμαι </l>
<l n="371">βάλλων χερμαδίοισι· βίηφι δὲ φέρτερός εἰμι. </l>
<l n="372">αἲ γὰρ πάντων τόσσον, ὅσοι κατὰ δώματ' ἔασι, </l>
<l n="373">μνηστήρων χερσίν τε βίηφί τε φέρτερος εἴην· </l>
<l n="374">τῶ κε τάχα στυγερῶς τιν' ἐγὼ πέμψαιμι νέεσθαι </l>
<l n="375">ἡμετέρου ἐξ οἴκου, ἐπεὶ κακὰ μηχανόωνται." </l>
<l n="376" rend="indent(1)">ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν </l>
<l n="377">μνηστῆρες καὶ δὴ μέθιεν χαλεποῖο χόλοιο </l>
<l n="378">Τηλεμάχῳ· τὰ δὲ τόξα φέρων ἀνὰ δῶμα συβώτης </l>
<l n="379">ἐν χείρεσσ' Ὀδυσῆϊ δαΐφρονι θῆκε παραστάς. </l>
<l n="380">ἐκ δὲ καλεσσάμενος προσέφη τροφὸν Εὐρύκλειαν· </l>
<l n="381" rend="indent(1)">"Τηλέμαχος κέλεταί σε, περίφρων Εὐρύκλεια, </l>
<l n="382">κληῖσαι μεγάροιο θύρας πυκινῶς ἀραρυίας· </l>
<l n="383">ἢν δέ τις ἢ στοναχῆς ἠὲ κτύπου ἔνδον ἀκούσῃ </l>
<l n="384">ἀνδρῶν ἡμετέροισιν ἐν ἕρκεσι, μή τι θύραζε </l>
<l n="385">προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ." </l>
<l n="386" rend="indent(1)">ὣς ἄρ' ἐφώνησεν, τῇ δ' ἄπτερος ἔπλετο μῦθος, </l>
<l n="387">κλήϊσεν δὲ θύρας μεγάρων ἐῢ ναιεταόντων. </l>
<l n="388" rend="indent(1)">σιγῇ δ' ἐξ οἴκοιο Φιλοίτιος ἆλτο θύραζε, </l>
<l n="389">κλήϊσεν δ' ἄρ' ἔπειτα θύρας εὐερκέος αὐλῆς. </l>
<l n="390">κεῖτο δ' ὑπ' αἰθούσῃ ὅπλον νεὸς ἀμφιελίσσης </l>
<l n="391">βύβλινον, ᾧ ῥ' ἐπέδησε θύρας, ἐς δ' ἤϊεν αὐτός· <pb/> </l>
<l n="392">ἕζετ' ἔπειτ' ἐπὶ δίφρον ἰών, ἔνθεν περ ἀνέστη, </l>
<l n="393">εἰσορόων Ὀδυσῆα. ὁ δ' ἤδη τόξον ἐνώμα </l>
<l n="394">πάντῃ ἀναστρωφῶν, πειρώμενος ἔνθα καὶ ἔνθα, </l>
<l n="395">μὴ κέρα ἶπες ἔδοιεν ἀποιχομένοιο ἄνακτος. </l>
<l n="396">ὧδε δέ τις εἴπεσκεν ἰδὼν ἐς πλησίον ἄλλον· </l>
<l n="397" rend="indent(1)">"ἦ τις θηητὴρ καὶ ἐπίκλοπος ἔπλετο τόξων· </l>
<l n="398">ἤ ῥά νύ που τοιαῦτα καὶ αὐτῷ οἴκοθι κεῖται, </l>
<l n="399">ἢ ὅ γ' ἐφορμᾶται ποιησέμεν, ὡς ἐνὶ χερσὶ </l>
<l n="400">νωμᾷ ἔνθα καὶ ἔνθα κακῶν ἔμπαιος ἀλήτης." </l>
<l n="401" rend="indent(1)">ἄλλος δ' αὖτ' εἴπεσκε νέων ὑπερηνορεόντων· </l>
<l n="402">"αἲ γὰρ δὴ τοσσοῦτον ὀνήσιος ἀντιάσειεν, </l>
<l n="403">ὡς οὗτός ποτε τοῦτο δυνήσεται ἐντανύσασθαι." </l>
<l n="404" rend="indent(1)">ὣς ἄρ' ἔφαν μνηστῆρες· ἀτὰρ πολύμητις Ὀδυσσεύς, </l>
<l n="405">αὐτίκ' ἐπεὶ μέγα τόξον ἐβάστασε καὶ ἴδε πάντῃ, </l>
<l n="406">ὡς ὅτ' ἀνὴρ φόρμιγγος ἐπιστάμενος καὶ ἀοιδῆς </l>
<l n="407">ῥηϊδίως ἐτάνυσσε νέῳ περὶ κόλλοπι χορδήν, </l>
<l n="408">ἅψας ἀμφοτέρωθεν ἐϋστρεφὲς ἔντερον οἰός, </l>
<l n="409">ὣς ἄρ' ἄτερ σπουδῆς τάνυσεν μέγα τόξον Ὀδυσσεύς. </l>
<l n="410">δεξιτερῇ δ' ἄρα χειρὶ λαβὼν πειρήσατο νευρῆς· </l>
<l n="411">ἡ δ' ὑπὸ καλὸν ἄεισε, χελιδόνι εἰκέλη αὐδήν. </l>
<l n="412">μνηστῆρσιν δ' ἄρ' ἄχος γένετο μέγα, πᾶσι δ' ἄρα χρὼς </l>
<l n="413">ἐτράπετο. Ζεὺς δὲ μεγάλ' ἔκτυπε σήματα φαίνων· </l>
<l n="414">γήθησέν τ' ἄρ' ἔπειτα πολύτλας δῖος Ὀδυσσεύς, </l>
<l n="415">ὅττι ῥά οἱ τέρας ἧκε Κρόνου πάϊς ἀγκυλομήτεω. </l>
<l n="416">εἵλετο δ' ὠκὺν ὀϊστόν, ὅ οἱ παρέκειτο τραπέζῃ </l>
<l n="417">γυμνός· τοὶ δ' ἄλλοι κοίλης ἔντοσθε φαρέτρης <pb/> </l>
<l n="418">κείατο, τῶν τάχ' ἔμελλον Ἀχαιοὶ πειρήσεσθαι. </l>
<l n="419">τόν ῥ' ἐπὶ πήχει ἑλὼν ἕλκεν νευρὴν γλυφίδας τε, </l>
<l n="420">αὐτόθεν ἐκ δίφροιο καθήμενος, ἧκε δ' ὀϊστὸν </l>
<l n="421">ἄντα τιτυσκόμενος, πελέκεων δ' οὐκ ἤμβροτε πάντων </l>
<l n="422">πρώτης στειλειῆς, διὰ δ' ἀμπερὲς ἦλθε θύραζε </l>
<l n="423">ἰὸς χαλκοβαρής. ὁ δὲ Τηλέμαχον προσέειπε· </l>
<l n="424" rend="indent(1)">"Τηλέμαχ', οὔ σ' ὁ ξεῖνος ἐνὶ μεγάροισιν ἐλέγχει </l>
<l n="425">ἥμενος, οὐδέ τι τοῦ σκοποῦ ἤμβροτον οὐδέ τι τόξον </l>
<l n="426">δὴν ἔκαμον τανύων· ἔτι μοι μένος ἔμπεδόν ἐστιν, </l>
<l n="427">οὐχ ὥς με μνηστῆρες ἀτιμάζοντες ὄνονται. </l>
<l n="428">νῦν δ' ὥρη καὶ δόρπον Ἀχαιοῖσιν τετυκέσθαι </l>
<l n="429">ἐν φάει, αὐτὰρ ἔπειτα καὶ ἄλλως ἑψιάασθαι </l>
<l n="430">μολπῇ καὶ φόρμιγγι· τὰ γάρ τ' ἀναθήματα δαιτός." </l>
<l n="431" rend="indent(1)">ἦ, καὶ ἐπ' ὀφρύσι νεῦσεν· ὁ δ' ἀμφέθετο ξίφος ὀξὺ </l>
<l n="432">Τηλέμαχος, φίλος υἱὸς Ὀδυσσῆος θείοιο, </l>
<l n="433">ἀμφὶ δὲ χεῖρα φίλην βάλεν ἔγχεϊ, ἄγχι δ' ἄρ' αὐτοῦ </l>
<l n="434">πὰρ θρόνον ἑστήκει κεκορυθμένος αἴθοπι χαλκῷ. <pb/> </l>
</div>
<div type="Book" n="22">
<l n="t"><label type="head">ΟΔΥΣΣΕΙΑΣ Χ</label> </l>
<l n="1">Αὐτὰρ ὁ γυμνώθη ῥακέων πολύμητις Ὀδυσσεύς, </l>
<l n="2">ἆλτο δ' ἐπὶ μέγαν οὐδὸν ἔχων βιὸν ἠδὲ φαρέτρην </l>
<l n="3">ἰῶν ἐμπλείην, ταχέας δ' ἐκχεύατ' ὀϊστοὺς </l>
<l n="4">αὐτοῦ πρόσθε ποδῶν, μετὰ δὲ μνηστῆρσιν ἔειπεν· </l>
<l n="5" rend="indent(1)">"οὗτος μὲν δὴ ἄεθλος ἀάατος ἐκτετέλεσται· </l>
<l n="6">νῦν αὖτε σκοπὸν ἄλλον, ὃν οὔ πώ τις βάλεν ἀνήρ, </l>
<l n="7">εἴσομαι, αἴ κε τύχωμι, πόρῃ δέ μοι εὖχος Ἀπόλλων." </l>
<l n="8" rend="indent(1)">ἦ, καὶ ἐπ' Ἀντινόῳ ἰθύνετο πικρὸν ὀϊστόν. </l>
<l n="9">ἦ τοι ὁ καλὸν ἄλεισον ἀναιρήσεσθαι ἔμελλε, </l>
<l n="10">χρύσεον ἄμφωτον, καὶ δὴ μετὰ χερσὶν ἐνώμα, </l>
<l n="11">ὄφρα πίοι οἴνοιο· φόνος δέ οἱ οὐκ ἐνὶ θυμῷ </l>
<l n="12">μέμβλετο. τίς κ' οἴοιτο μετ' ἀνδράσι δαιτυμόνεσσι </l>
<l n="13">μοῦνον ἐνὶ πλεόνεσσι, καὶ εἰ μάλα καρτερὸς εἴη, </l>
<l n="14">οἷ τεύξειν θάνατόν τε κακὸν καὶ κῆρα μέλαιναν; </l>
<l n="15">τὸν δ' Ὀδυσεὺς κατὰ λαιμὸν ἐπισχόμενος βάλεν ἰῷ, </l>
<l n="16">ἀντικρὺ δ' ἁπαλοῖο δι' αὐχένος ἤλυθ' ἀκωκή. </l>
<l n="17">ἐκλίνθη δ' ἑτέρωσε, δέπας δέ οἱ ἔκπεσε χειρὸς </l>
<l n="18">βλημένου, αὐτίκα δ' αὐλὸς ἀνὰ ῥῖνας παχὺς ἦλθεν </l>
<l n="19">αἵματος ἀνδρομέοιο· θοῶς δ' ἀπὸ εἷο τράπεζαν </l>
<l n="20">ὦσε ποδὶ πλήξας, ἀπὸ δ' εἴδατα χεῦεν ἔραζε· </l>
<l n="21">σῖτός τε κρέα τ' ὀπτὰ φορύνετο. τοὶ δ' ὁμάδησαν </l>
<l n="22">μνηστῆρες κατὰ δώμαθ', ὅπως ἴδον ἄνδρα πεσόντα, </l>
<l n="23">ἐκ δὲ θρόνων ἀνόρουσαν ὀρινθέντες κατὰ δῶμα, </l>
<l n="24">πάντοσε παπταίνοντες ἐϋδμήτους ποτὶ τοίχους· <pb/> </l>
<l n="25">οὐδέ που ἀσπὶς ἔην οὐδ' ἄλκιμον ἔγχος ἑλέσθαι. </l>
<l n="26">νείκειον δ' Ὀδυσῆα χολωτοῖσιν ἐπέεσσι· </l>
<l n="27" rend="indent(1)">"ξεῖνε, κακῶς ἀνδρῶν τοξάζεαι· οὐκέτ' ἀέθλων </l>
<l n="28">ἄλλων ἀντιάσεις· νῦν τοι σῶς αἰπὺς ὄλεθρος. </l>
<l n="29">καὶ γὰρ δὴ νῦν φῶτα κατέκτανες, ὃς μέγ' ἄριστος </l>
<l n="30">κούρων εἰν Ἰθάκῃ· τῶ σ' ἐνθάδε γῦπες ἔδονται." </l>
<l n="31" rend="indent(1)">ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα </l>
<l n="32">ἄνδρα κατακτεῖναι· τὸ δὲ νήπιοι οὐκ ἐνόησαν, </l>
<l n="33">ὡς δή σφιν καὶ πᾶσιν ὀλέθρου πείρατ' ἐφῆπτο. </l>
<l n="34">τοὺς δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="35" rend="indent(1)">"ὦ κύνες, οὔ μ' ἔτ' ἐφάσκεθ' ὑπότροπον οἴκαδε νεῖσθαι </l>
<l n="36">δήμου ἄπο Τρώων, ὅτι μοι κατεκείρετε οἶκον </l>
<l n="37">δμῳῇσίν τε γυναιξὶ παρευνάζεσθε βιαίως </l>
<l n="38">αὐτοῦ τε ζώοντος ὑπεμνάασθε γυναῖκα, </l>
<l n="39">οὔτε θεοὺς δείσαντες, οἳ οὐρανὸν εὐρὺν ἔχουσιν, </l>
<l n="40">οὔτε τιν' ἀνθρώπων νέμεσιν κατόπισθεν ἔσεσθαι. </l>
<l n="41">νῦν ὕμιν καὶ πᾶσιν ὀλέθρου πείρατ' ἐφῆπται." </l>
<l n="42" rend="indent(1)">ὣς φάτο, τοὺς δ' ἅρα πάντας ὑπὸ χλωρὸν δέος εἷλε· </l>
<l n="43">[πάπτηνεν δὲ ἕκαστος, ὅπῃ φύγοι αἰπὺν ὄλεθρον.] </l>
<l n="44">Εὐρύμαχος δέ μιν οἶος ἀμειβόμενος προσέειπεν· </l>
<l n="45" rend="indent(1)">"εἰ μὲν δὴ Ὀδυσεὺς Ἰθακήσιος εἰλήλουθας, </l>
<l n="46">ταῦτα μὲν αἴσιμα εἶπες, ὅσα ῥέζεσκον Ἀχαιοί, </l>
<l n="47">πολλὰ μὲν ἐν μεγάροισιν ἀτάσθαλα, πολλὰ δ' ἐπ' ἀγροῦ. </l>
<l n="48">ἀλλ' ὁ μὲν ἤδη κεῖται, ὃς αἴτιος ἔπλετο πάντων, </l>
<l n="49">Ἀντίνοος· οὗτος γὰρ ἐπίηλεν τάδε ἔργα, <pb/> </l>
<l n="50">οὔ τι γάμου τόσσον κεχρημένος οὐδὲ χατίζων, </l>
<l n="51">ἀλλ' ἄλλα φρονέων, τά οἱ οὐκ ἐτέλεσσε Κρονίων, </l>
<l n="52">ὄφρ' Ἰθάκης κατὰ δῆμον ἐϋκτιμένης βασιλεύοι </l>
<l n="53">αὐτός, ἀτὰρ σὸν παῖδα κατακτείνειε λοχήσας. </l>
<l n="54">νῦν δ' ὁ μὲν ἐν μοίρῃ πέφαται, σὺ δὲ φείδεο λαῶν </l>
<l n="55">σῶν· ἀτὰρ ἄμμες ὄπισθεν ἀρεσσάμενοι κατὰ δῆμον, </l>
<l n="56">ὅσσα τοι ἐκπέποται καὶ ἐδήδοται ἐν μεγάροισι, </l>
<l n="57">τιμὴν ἀμφὶς ἄγοντες ἐεικοσάβοιον ἕκαστος, </l>
<l n="58">χαλκόν τε χρυσόν τ' ἀποδώσομεν, εἰς ὅ κε σὸν κῆρ </l>
<l n="59">ἰανθῇ· πρὶν δ' οὔ τι νεμεσσητὸν κεχολῶσθαι." </l>
<l n="60" rend="indent(1)">τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="61">"Εὐρύμαχ', οὐδ' εἴ μοι πατρώϊα πάντ' ἀποδοῖτε, </l>
<l n="62">ὅσσα τε νῦν ὔμμ' ἐστὶ καὶ εἴ ποθεν ἄλλ' ἐπιθεῖτε, </l>
<l n="63">οὐδέ κεν ὧς ἔτι χεῖρας ἐμὰς λήξαιμι φόνοιο, </l>
<l n="64">πρὶν πᾶσαν μνηστῆρας ὑπερβασίην ἀποτεῖσαι. </l>
<l n="65">νῦν ὕμιν παράκειται ἐναντίον ἠὲ μάχεσθαι </l>
<l n="66">ἢ φεύγειν, ὅς κεν θάνατον καὶ κῆρας ἀλύξῃ· </l>
<l n="67">ἀλλά τιν' οὐ φεύξεσθαι ὀΐομαι αἰπὺν ὄλεθρον." </l>
<l n="68" rend="indent(1)">ὣς φάτο, τῶν δ' αὐτοῦ λύτο γούνατα καὶ φίλον ἦτορ. </l>
<l n="69">τοῖσιν δ' Εὐρύμαχος μετεφώνεε δεύτερον αὖτις· </l>
<l n="70" rend="indent(1)">"ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους, </l>
<l n="71">ἀλλ' ἐπεὶ ἔλλαβε τόξον ἐΰξοον ἠδὲ φαρέτρην, </l>
<l n="72">οὐδοῦ ἄπο ξεστοῦ τοξάσσεται, εἰς ὅ κε πάντας </l>
<l n="73">ἄμμε κατακτείνῃ. ἀλλὰ μνησώμεθα χάρμης· </l>
<l n="74">φάσγανά τε σπάσσασθε καὶ ἀντίσχεσθε τραπέζας </l>
<l n="75">ἰῶν ὠκυμόρων· ἐπὶ δ' αὐτῷ πάντες ἔχωμεν </l>
<l n="76">ἁθρόοι, εἴ κέ μιν οὐδοῦ ἀπώσομεν ἠδὲ θυράων, </l>
<l n="77">ἔλθωμεν δ' ἀνὰ ἄστυ, βοὴ δ' ὤκιστα γένηται· </l>
<l n="78">τῶ κε τάχ' οὗτος ἀνὴρ νῦν ὕστατα τοξάσσαιτο." <pb/> </l>
<l n="79" rend="indent(1)">ὣς ἄρα φωνήσας εἰρύσσατο φάσγανον ὀξύ, </l>
<l n="80">χάλκεον, ἀμφοτέρωθεν ἀκαχμένον, ἆλτο δ' ἐπ' αὐτῷ </l>
<l n="81">σμερδαλέα ἰάχων· ὁ δ' ἁμαρτὴ δῖος Ὀδυσσεὺς </l>
<l n="82">ἰὸν ἀποπροΐει, βάλε δὲ στῆθος παρὰ μαζόν, </l>
<l n="83">ἐν δέ οἱ ἥπατι πῆξε θοὸν βέλος. ἐκ δ' ἄρα χειρὸς </l>
<l n="84">φάσγανον ἧκε χαμᾶζε, περιρρηδὴς δὲ τραπέζῃ </l>
<l n="85">κάππεσεν ἰδνωθείς, ἀπὸ δ' εἴδατα χεῦεν ἔραζε </l>
<l n="86">καὶ δέπας ἀμφικύπελλον· ὁ δὲ χθόνα τύπτε μετώπῳ </l>
<l n="87">θυμῷ ἀνιάζων, ποσὶ δὲ θρόνον ἀμφοτέροισι </l>
<l n="88">λακτίζων ἐτίνασσε· κατ' ὀφθαλμῶν δ' ἔχυτ' ἀχλύς. </l>
<l n="89" rend="indent(1)">Ἀμφίνομος δ' Ὀδυσῆος ἐείσατο κυδαλίμοιο </l>
<l n="90">ἀντίος ἀΐξας, εἴρυτο δὲ φάσγανον ὀξύ, </l>
<l n="91">εἴ πώς οἱ εἴξειε θυράων. ἀλλ' ἄρα μιν φθῆ </l>
<l n="92">Τηλέμαχος κατόπισθε βαλὼν χαλκήρεϊ δουρὶ </l>
<l n="93">ὤμων μεσσηγύς, διὰ δὲ στήθεσφιν ἔλασσε· </l>
<l n="94">δούπησεν δὲ πεσών, χθόνα δ' ἤλασε παντὶ μετώπῳ. </l>
<l n="95">Τηλέμαχος δ' ἀπόρουσε, λιπὼν δολιχόσκιον ἔγχος </l>
<l n="96">αὐτοῦ ἐν Ἀμφινόμῳ· περὶ γὰρ δίε, μή τις Ἀχαιῶν </l>
<l n="97">ἔγχος ἀνελκόμενον δολιχόσκιον ἢ ἐλάσειε </l>
<l n="98">φασγάνῳ ἀΐξας ἠὲ προπρηνέα τύψας. </l>
<l n="99">βῆ δὲ θέειν, μάλα δ' ὦκα φίλον πατέρ' εἰσαφίκανεν, </l>
<l n="100">ἀγχοῦ δ' ἱστάμενος ἔπεα πτερόεντα προσηύδα· </l>
<l n="101" rend="indent(1)">"ὦ πάτερ, ἤδη τοι σάκος οἴσω καὶ δύο δοῦρε </l>
<l n="102">καὶ κυνέην πάγχαλκον, ἐπὶ κροτάφοισ' ἀραρυῖαν, </l>
<l n="103">αὐτός τ' ἀμφιβαλεῦμαι ἰών, δώσω δὲ συβώτῃ </l>
<l n="104">καὶ τῷ βουκόλῳ ἄλλα· τετευχῆσθαι γὰρ ἄμεινον." <pb/> </l>
<l n="105" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="106">"οἶσε θέων, εἷός μοι ἀμύνεσθαι πάρ' ὀϊστοί, </l>
<l n="107">μή μ' ἀποκινήσωσι θυράων μοῦνον ἐόντα." </l>
<l n="108" rend="indent(1)">ὣς φάτο, Τηλέμαχος δὲ φίλῳ ἐπεπείθετο πατρί, </l>
<l n="109">βῆ δ' ἴμεναι θάλαμόνδ', ὅθι οἱ κλυτὰ τεύχεα κεῖτο. </l>
<l n="110">ἔνθεν τέσσαρα μὲν σάκε' εἵλετο, δούρατα δ' ὀκτὼ </l>
<l n="111">καὶ πίσυρας κυνέας χαλκήρεας ἱπποδασείας· </l>
<l n="112">βῆ δὲ φέρων, μάλα δ' ὦκα φίλον πατέρ' εἰσαφίκανεν. </l>
<l n="113">αὐτὸς δὲ πρώτιστα περὶ χροῒ δύσετο χαλκόν· </l>
<l n="114">ὣς δ' αὔτως τὼ δμῶε δυέσθην τεύχεα καλά, </l>
<l n="115">ἔσταν δ' ἀμφ' Ὀδυσῆα δαΐφρονα ποικιλομήτην. </l>
<l n="116" rend="indent(1)">αὐτὰρ ὅ γ', ὄφρα μὲν αὐτῷ ἀμύνεσθαι ἔσαν ἰοί, </l>
<l n="117">τόφρα μνηστήρων ἕνα γ' αἰεὶ ᾧ ἐνὶ οἴκῳ </l>
<l n="118">βάλλε τιτυσκόμενος· τοὶ δ' ἀγχιστῖνοι ἔπιπτον. </l>
<l n="119">αὐτὰρ ἐπεὶ λίπον ἰοὶ ὀϊστεύοντα ἄνακτα, </l>
<l n="120">τόξον μὲν πρὸς σταθμὸν ἐϋσταθέος μεγάροιο </l>
<l n="121">ἔκλιν' ἑστάμεναι, πρὸς ἐνώπια παμφανόωντα, </l>
<l n="122">αὐτὸς δ' ἀμφ' ὤμοισι σάκος θέτο τετραθέλυμνον, </l>
<l n="123">κρατὶ δ' ἐπ' ἰφθίμῳ κυνέην εὔτυκτον ἔθηκεν, </l>
<l n="124">ἵππουριν, δεινὸν δὲ λόφος καθύπερθεν ἔνευεν· </l>
<l n="125">εἵλετο δ' ἄλκιμα δοῦρε δύω κεκορυθμένα χαλκῷ. </l>
<l n="126" rend="indent(1)">ὀρσοθύρη δέ τις ἔσκεν ἐϋδμήτῳ ἐνὶ τοίχῳ, </l>
<l n="127">ἀκρότατον δὲ παρ' οὐδὸν ἐϋσταθέος μεγάροιο </l>
<l n="128">ἦν ὁδὸς ἐς λαύρην, σανίδες δ' ἔχον εὖ ἀραρυῖαι· </l>
<l n="129">τὴν Ὀδυσεὺς φράζεσθαι ἀνώγει δῖον ὑφορβὸν </l>
<l n="130">ἑσταότ' ἄγχ' αὐτῆς· μία δ' οἴη γίνετ' ἐφορμή. </l>
<l n="131">τοῖς δ' Ἀγέλεως μετέειπεν ἔπος πάντεσσι πιφαύσκων· <pb/> </l>
<l n="132" rend="indent(1)">"ὦ φίλοι, οὐκ ἂν δή τις ἀν' ὀρσοθύρην ἀναβαίη </l>
<l n="133">καὶ εἴποι λαοῖσι, βοὴ δ' ὤκιστα γένοιτο; </l>
<l n="134">τῶ κε τάχ' οὗτος ἀνὴρ νῦν ὕστατα τοξάσσαιτο." </l>
<l n="135" rend="indent(1)">τὸν δ' αὖτε προσέειπε Μελάνθιος, αἰπόλος αἰγῶν· </l>
<l n="136">"οὔ πως ἔστ', Ἀγέλαε διοτρεφές· ἄγχι γὰρ αἰνῶς </l>
<l n="137">αὐλῆς καλὰ θύρετρα, καὶ ἀργαλέον στόμα λαύρης· </l>
<l n="138">καί χ' εἷς πάντας ἐρύκοι ἀνήρ, ὅς τ' ἄλκιμος εἴη. </l>
<l n="139">ἀλλ' ἄγεθ', ὑμῖν τεύχε' ἐνείκω θωρηχθῆναι </l>
<l n="140">ἐκ θαλάμου· ἔνδον γάρ, ὀΐομαι, οὐδέ πῃ ἄλλῃ </l>
<l n="141">τεύχεα κατθέσθην Ὀδυσεὺς καὶ φαίδιμος υἱός." </l>
<l n="142" rend="indent(1)">ὣς εἰπὼν ἀνέβαινε Μελάνθιος, αἰπόλος αἰγῶν, </l>
<l n="143">ἐς θαλάμους Ὀδυσῆος ἀνὰ ῥῶγας μεγάροιο. </l>
<l n="144">ἔνθεν δώδεκα μὲν σάκε' ἔξελε, τόσσα δὲ δοῦρα </l>
<l n="145">καὶ τόσσας κυνέας χαλκήρεας ἱπποδασείας· </l>
<l n="146">βῆ δ' ἴμεναι, μάλα δ' ὦκα φέρων μνηστῆρσιν ἔδωκε. </l>
<l n="147">καὶ τότ' Ὀδυσσῆος λύτο γούνατα καὶ φίλον ἦτορ, </l>
<l n="148">ὡς περιβαλλομένους ἴδε τεύχεα χερσί τε δοῦρα </l>
<l n="149">μακρὰ τινάσσοντας· μέγα δ' αὐτῷ φαίνετο ἔργον. </l>
<l n="150">αἶψα δὲ Τηλέμαχον ἔπεα πτερόεντα προσηύδα· </l>
<l n="151" rend="indent(1)">"Τηλέμαχ', ἦ μάλα δή τις ἐνὶ μεγάροισι γυναικῶν </l>
<l n="152">νῶϊν ἐποτρύνει πόλεμον κακὸν ἠὲ Μελανθεύς." </l>
<l n="153" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="154">"ὦ πάτερ, αὐτὸς ἐγὼ τόδε γ' ἤμβροτον, —οὐδέ τις ἄλλος </l>
<l n="155">αἴτιος, —ὃς θαλάμοιο θύρην πυκινῶς ἀραρυῖαν </l>
<l n="156">κάλλιπον ἀγκλίνας· τῶν δὲ σκοπὸς ἦεν ἀμείνων. </l>
<l n="157">ἀλλ' ἴθι, δῖ' Εὔμαιε, θύρην ἐπίθες θαλάμοιο, <pb/> </l>
<l n="158">καὶ φράσαι, ἤ τις ἄρ' ἐστὶ γυναικῶν, ἣ τάδε ῥέζει, </l>
<l n="159">ἦ υἱὸς Δολίοιο Μελανθεύς, τόν περ ὀΐω." </l>
<l n="160" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον. </l>
<l n="161">βῆ δ' αὖτις θάλαμόνδε Μελάνθιος, αἰπόλος αἰγῶν, </l>
<l n="162">οἴσων τεύχεα καλά· νόησε δὲ δῖος ὑφορβός, </l>
<l n="163">αἶψα δ' Ὀδυσσῆα προσεφώνεεν ἐγγὺς ἐόντα· </l>
<l n="164" rend="indent(1)">"διογενὲς Λαερτιάδη, πολυμήχαν' Ὀδυσσεῦ, </l>
<l n="165">κεῖνος δὴ αὖτ' ἀΐδηλος ἀνήρ, ὃν ὀϊόμεθ' αὐτοί, </l>
<l n="166">ἔρχεται ἐς θάλαμον· σὺ δέ μοι νημερτὲς ἐνίσπες, </l>
<l n="167">ἤ μιν ἀποκτείνω, αἴ κε κρείσσων γε γένωμαι, </l>
<l n="168">ἦέ σοι ἐνθάδ' ἄγω, ἵν' ὑπερβασίας ἀποτείσῃ </l>
<l n="169">πολλάς, ὅσσας οὗτος ἐμήσατο σῷ ἐνὶ οἴκῳ." </l>
<l n="170" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="171">"ἦ τοι ἐγὼ καὶ Τηλέμαχος μνηστῆρας ἀγαυοὺς </l>
<l n="172">σχήσομεν ἔντοσθεν μεγάρων μάλα περ μεμαῶτας· </l>
<l n="173">σφῶϊ δ' ἀποστρέψαντε πόδας καὶ χεῖρας ὕπερθεν </l>
<l n="174">[ἐς θάλαμον βαλέειν, σανίδας δ' ἐκδῆσαι ὄπισθε,] </l>
<l n="175">σειρὴν δὲ πλεκτὴν ἐξ αὐτοῦ πειρήναντε </l>
<l n="176">κίον' ἀν' ὑψηλὴν ἐρύσαι πελάσαι τε δοκοῖσιν, </l>
<l n="177">ὥς κεν δηθὰ ζωὸς ἐὼν χαλέπ' ἄλγεα πάσχῃ." </l>
<l n="178" rend="indent(1)">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο, </l>
<l n="179">βὰν δ' ἴμεν ἐς θάλαμον, λαθέτην δέ μιν ἔνδον ἐόντα. </l>
<l n="180">ἦ τοι ὁ μὲν θαλάμοιο μυχὸν κάτα τεύχε' ἐρεύνα, </l>
<l n="181">τὼ δ' ἔσταν ἑκάτερθε παρὰ σταθμοῖσι μένοντε. </l>
<l n="182">εὖθ' ὑπὲρ οὐδὸν ἔβαινε Μελάνθιος, αἰπόλος αἰγῶν, </l>
<l n="183">τῇ ἑτέρῃ μὲν χειρὶ φέρων καλὴν τρυφάλειαν, </l>
<l n="184">τῇ δ' ἑτέρῃ σάκος εὐρὺ γέρον, πεπαλαγμένον ἄζῃ, <pb/> </l>
<l n="185">Λαέρτεω ἥρωος, ὃ κουρίζων φορέεσκε· </l>
<l n="186">δὴ τότε γ' ἤδη κεῖτο, ῥαφαὶ δ' ἐλέλυντο ἱμάντων· </l>
<l n="187">τὼ δ' ἄρ' ἐπαΐξανθ' ἑλέτην ἔρυσάν τέ μιν εἴσω </l>
<l n="188">κουρίξ, ἐν δαπέδῳ δὲ χαμαὶ βάλον ἀχνύμενον κῆρ, </l>
<l n="189">σὺν δὲ πόδας χεῖράς τε δέον θυμαλγέϊ δεσμῷ </l>
<l n="190">εὖ μάλ' ἀποστρέψαντε διαμπερές, ὡς ἐκέλευσεν </l>
<l n="191">[υἱὸς Λαέρταο, πολύτλας δῖος Ὀδυσσεύς·] </l>
<l n="192">σειρὴν δὲ πλεκτὴν ἐξ αὐτοῦ πειρήναντε </l>
<l n="193">κίον' ἀν' ὑψηλὴν ἔρυσαν πέλασάν τε δοκοῖσι. </l>
<l n="194">τὸν δ' ἐπικερτομέων προσέφης, Εὔμαιε συβῶτα· </l>
<l n="195" rend="indent(1)">"νῦν μὲν δὴ μάλα πάγχυ, Μελάνθιε, νύκτα φυλάξεις, </l>
<l n="196">εὐνῇ ἔνι μαλακῇ καταλέγμενος, ὥς σε ἔοικεν· </l>
<l n="197">οὐδὲ σέ γ' ἠριγένεια παρ' Ὠκεανοῖο ῥοάων </l>
<l n="198">λήσει ἀνερχομένη χρυσόθρονος, ἡνίκ' ἀγινεῖς </l>
<l n="199">αἶγας μνηστήρεσσι δόμον κάτα δαῖτα πένεσθαι." </l>
<l n="200" rend="indent(1)">ὣς ὁ μὲν αὖθι λέλειπτο, ταθεὶς ὀλοῷ ἐνὶ δεσμῷ· </l>
<l n="201">τὼ δ' ἐς τεύχεα δύντε, θύρην ἐπιθέντε φαεινήν, </l>
<l n="202">βήτην εἰς Ὀδυσῆα δαΐφρονα ποικιλομήτην. </l>
<l n="203">ἔνθα μένος πνείοντες ἐφέστασαν, οἱ μὲν ἐπ' οὐδοῦ </l>
<l n="204">τέσσαρες, οἱ δ' ἔντοσθε δόμων πολέες τε καὶ ἐσθλοί. </l>
<l n="205">τοῖσι δ' ἐπ' ἀγχίμολον θυγάτηρ Διὸς ἦλθεν Ἀθήνη </l>
<l n="206">Μέντορι εἰδομένη ἠμὲν δέμας ἠδὲ καὶ αὐδήν. </l>
<l n="207">τὴν δ' Ὀδυσεὺς γήθησεν ἰδὼν καὶ μῦθον ἔειπε· </l>
<l n="208" rend="indent(1)">"Μέντορ, ἄμυνον ἀρήν, μνῆσαι δ' ἐτάροιο φίλοιο, </l>
<l n="209">ὅς σ' ἀγαθὰ ῥέζεσκον· ὁμηλικίη δέ μοί ἐσσι." </l>
<l n="210" rend="indent(1)">ὣς φάτ', ὀϊόμενος λαοσσόον ἔμμεν' Ἀθήνην. </l>
<l n="211">μνηστῆρες δ' ἑτέρωθεν ὁμόκλεον ἐν μεγάροισι· </l>
<l n="212">πρῶτος τήν γ' ἐνένιπε Δαμαστορίδης Ἀγέλαος· <pb/> </l>
<l n="213" rend="indent(1)">"Μέντορ, μή σ' ἐπέεσσι παραιπεπίθῃσιν Ὀδυσσεὺς </l>
<l n="214">μνηστήρεσσι μάχεσθαι, ἀμυνέμεναι δὲ οἷ αὐτῷ. </l>
<l n="215">ὧδε γὰρ ἡμέτερόν γε νόον τελέεσθαι ὀΐω· </l>
<l n="216">ὁππότε κεν τούτους κτέωμεν, πατέρ' ἠδὲ καὶ υἱόν, </l>
<l n="217">ἐν δὲ σὺ τοῖσιν ἔπειτα πεφήσεαι, οἷα μενοινᾷς </l>
<l n="218">ἕρδειν ἐν μεγάροις· σῷ δ' αὐτοῦ κράατι τείσεις. </l>
<l n="219">αὐτὰρ ἐπὴν ὑμέων γε βίας ἀφελώμεθα χαλκῷ, </l>
<l n="220">κτήμαθ' ὁπόσσα τοί ἐστι, τά τ' ἔνδοθι καὶ τὰ θύρηφι, </l>
<l n="221">τοῖσιν Ὀδυσσῆος μεταμείξομεν· οὐδέ τοι υἷας </l>
<l n="222">ζώειν ἐν μεγάροισιν ἐάσομεν, οὐδὲ θύγατρας </l>
<l n="223">οὐδ' ἄλοχον κεδνὴν Ἰθάκης κατὰ ἄστυ πολεύειν." </l>
<l n="224" rend="indent(1)">ὣς φάτ', Ἀθηναίη δὲ χολώσατο κηρόθι μᾶλλον, </l>
<l n="225">νείκεσσεν δ' Ὀδυσῆα χολωτοῖσιν ἐπέεσσιν· </l>
<l n="226" rend="indent(1)">"οὐκέτι σοί γ', Ὀδυσεῦ, μένος ἔμπεδον οὐδέ τις ἀλκή, </l>
<l n="227">οἵη ὅτ' ἀμφ' Ἑλένῃ λευκωλένῳ εὐπατερείῃ </l>
<l n="228">εἰνάετες Τρώεσσιν ἐμάρναο νωλεμὲς αἰεί, </l>
<l n="229">πολλοὺς δ' ἄνδρας ἔπεφνες ἐν αἰνῇ δηϊοτῆτι, </l>
<l n="230">σῇ δ' ἥλω βουλῇ Πριάμου πόλις εὐρυάγυια. </l>
<l n="231">πῶς δὴ νῦν, ὅτε σόν γε δόμον καὶ κτήμαθ' ἱκάνεις, </l>
<l n="232">ἄντα μνηστήρων ὀλοφύρεαι ἄλκιμος εἶναι; </l>
<l n="233">ἀλλ' ἄγε δεῦρο, πέπον, παρ' ἔμ' ἵστασο καὶ ἴδε ἔργον, </l>
<l n="234">ὄφρ' εἰδῇς, οἷός τοι ἐν ἀνδράσι δυσμενέεσσι </l>
<l n="235">Μέντωρ Ἀλκιμίδης εὐεργεσίας ἀποτίνειν." </l>
<l n="236" rend="indent(1)">ἦ ῥα, καὶ οὔ πω πάγχυ δίδου ἑτεραλκέα νίκην, </l>
<l n="237">ἀλλ' ἔτ' ἄρα σθένεός τε καὶ ἀλκῆς πειρήτιζεν </l>
<l n="238">ἠμὲν Ὀδυσσῆος ἠδ' υἱοῦ κυδαλίμοιο. </l>
<l n="239">αὐτὴ δ' αἰθαλόεντος ἀνὰ μεγάροιο μέλαθρον </l>
<l n="240">ἕζετ' ἀναΐξασα, χελιδόνι εἰκέλη ἄντην. <pb/> </l>
<l n="241" rend="indent(1)">μνηστῆρας δ' ὤτρυνε Δαμαστορίδης Ἀγέλαος </l>
<l n="242">Εὐρύνομός τε καὶ Ἀμφιμέδων Δημοπτόλεμός τε </l>
<l n="243">Πείσανδρός τε Πολυκτορίδης Πόλυβός τε δαΐφρων· </l>
<l n="244">οἱ γὰρ μνηστήρων ἀρετῇ ἔσαν ἔξοχ' ἄριστοι, </l>
<l n="245">ὅσσοι ἔτ' ἔζωον περί τε ψυχέων ἐμάχοντο· </l>
<l n="246">τοὺς δ' ἤδη ἐδάμασσε βιὸς καὶ ταρφέες ἰοί. </l>
<l n="247">τοῖς δ' Ἀγέλεως μετέειπεν ἔπος πάντεσσι πιφαύσκων· </l>
<l n="248" rend="indent(1)">"ὦ φίλοι, ἤδη σχήσει ἀνὴρ ὅδε χεῖρας ἀάπτους· </l>
<l n="249">καὶ δή οἱ Μέντωρ μὲν ἔβη κενὰ εὔγματα εἰπών, </l>
<l n="250">οἱ δ' οἶοι λείπονται ἐπὶ πρώτῃσι θύρῃσι. </l>
<l n="251">τῶ νῦν μὴ ἅμα πάντες ἐφίετε δούρατα μακρά, </l>
<l n="252">ἀλλ' ἄγεθ' οἱ ἓξ πρῶτον ἀκοντίσατ', αἴ κέ ποθι Ζεὺς </l>
<l n="253">δώῃ Ὀδυσσῆα βλῆσθαι καὶ κῦδος ἀρέσθαι. </l>
<l n="254">τῶν δ' ἄλλων οὐ κῆδος, ἐπὴν οὗτός γε πέσῃσιν." </l>
<l n="255" rend="indent(1)">ὣς ἔφαθ', οἱ δ' ἄρα πάντες ἀκόντισαν, ὡς ἐκέλευεν, </l>
<l n="256">ἱέμενοι· τὰ δὲ πάντα ἐτώσια θῆκεν Ἀθήνη. </l>
<l n="257">τῶν ἄλλος μὲν σταθμὸν ἐϋσταθέος μεγάροιο </l>
<l n="258">βεβλήκειν, ἄλλος δὲ θύρην πυκινῶς ἀραρυῖαν· </l>
<l n="259">ἄλλου δ' ἐν τοίχῳ μελίη πέσε χαλκοβάρεια. </l>
<l n="260">αὐτὰρ ἐπεὶ δὴ δούρατ' ἀλεύαντο μνηστήρων, </l>
<l n="261">τοῖσ' ἄρα μύθων ἦρχε πολύτλας δῖος Ὀδυσσεύς· </l>
<l n="262" rend="indent(1)">"ὦ φίλοι, ἤδη μέν κεν ἐγὼν εἴποιμι καὶ ἄμμι </l>
<l n="263">μνηστήρων ἐς ὅμιλον ἀκοντίσαι, οἳ μεμάασιν </l>
<l n="264">ἡμέας ἐξεναρίξαι ἐπὶ προτέροισι κακοῖσιν." </l>
<l n="265" rend="indent(1)">ὣς ἔφαθ', οἱ δ' ἄρα πάντες ἀκόντισαν ὀξέα δοῦρα </l>
<l n="266">ἄντα τιτυσκόμενοι· Δημοπτόλεμον μὲν Ὀδυσσεύς, </l>
<l n="267">Εὐρυάδην δ' ἄρα Τηλέμαχος, Ἔλατον δὲ συβώτης, </l>
<l n="268">Πείσανδρον δ' ἄρ' ἔπεφνε βοῶν ἐπιβουκόλος ἀνήρ. <pb/> </l>
<l n="269">οἱ μὲν ἔπειθ' ἅμα πάντες ὀδὰξ ἕλον ἄσπετον οὖδας, </l>
<l n="270">μνηστῆρες δ' ἀνεχώρησαν μεγάροιο μυχόνδε· </l>
<l n="271">τοὶ δ' ἄρ' ἐπήϊξαν, νεκύων δ' ἐξ ἔγχε' ἕλοντο. </l>
<l n="272" rend="indent(1)">αὖτις δὲ μνηστῆρες ἀκόντισαν ὀξέα δοῦρα </l>
<l n="273">ἱέμενοι· τὰ δὲ πολλὰ ἐτώσια θῆκεν Ἀθήνη. </l>
<l n="274">τῶν ἄλλος μὲν σταθμὸν ἐϋσταθέος μεγάροιο </l>
<l n="275">βεβλήκειν, ἄλλος δὲ θύρην πυκινῶς ἀραρυῖαν· </l>
<l n="276">ἄλλου δ' ἐν τοίχῳ μελίη πέσε χαλκοβάρεια. </l>
<l n="277">Ἀμφιμέδων δ' ἄρα Τηλέμαχον βάλε χεῖρ' ἐπὶ καρπῷ </l>
<l n="278">λίγδην, ἄκρην δὲ ῥινὸν δηλήσατο χαλκός. </l>
<l n="279">Κτήσιππος δ' Εὔμαιον ὑπὲρ σάκος ἔγχεϊ μακρῷ </l>
<l n="280">ὦμον ἐπέγραψεν· τὸ δ' ὑπέρπτατο, πῖπτε δ' ἔραζε. </l>
<l n="281">τοὶ δ' αὖτ' ἀμφ' Ὀδυσῆα δαΐφρονα ποικιλομήτην </l>
<l n="282">μνηστήρων ἐς ὅμιλον ἀκόντισαν ὀξέα δοῦρα. </l>
<l n="283">ἔνθ' αὖτ' Εὐρυδάμαντα βάλε πτολίπορθος Ὀδυσσεύς, </l>
<l n="284">Ἀμφιμέδοντα δὲ Τηλέμαχος, Πόλυβον δὲ συβώτης· </l>
<l n="285">Κτήσιππον δ' ἄρ' ἔπειτα βοῶν ἐπιβουκόλος ἀνὴρ </l>
<l n="286">βεβλήκει πρὸς στῆθος, ἐπευχόμενος δὲ προσηύδα· </l>
<l n="287" rend="indent(1)">"ὦ Πολυθερσεΐδη φιλοκέρτομε, μή ποτε πάμπαν </l>
<l n="288">εἴκων ἀφραδίῃς μέγα εἰπεῖν, ἀλλὰ θεοῖσι </l>
<l n="289">μῦθον ἐπιτρέψαι, ἐπεὶ ἦ πολὺ φέρτεροί εἰσι. </l>
<l n="290">τοῦτό τοι ἀντὶ ποδὸς ξεινήϊον, ὅν ποτ' ἔδωκας </l>
<l n="291">ἀντιθέῳ Ὀδυσῆϊ δόμον κάτ' ἀλητεύοντι." </l>
<l n="292" rend="indent(1)">ἦ ῥα βοῶν ἑλίκων ἐπιβουκόλος· αὐτὰρ Ὀδυσσεὺς </l>
<l n="293">οὖτα Δαμαστορίδην αὐτοσχεδὸν ἔγχεϊ μακρῷ· </l>
<l n="294">Τηλέμαχος δ' Εὐηνορίδην Λειώκριτον οὖτα </l>
<l n="295">δουρὶ μέσον κενεῶνα, διαπρὸ δὲ χαλκὸν ἔλασσεν· <pb/> </l>
<l n="296">ἤριπε δὲ πρηνής, χθόνα δ' ἤλασε παντὶ μετώπῳ. </l>
<l n="297">δὴ τότ' Ἀθηναίη φθισίμβροτον αἰγίδ' ἀνέσχεν </l>
<l n="298">ὑψόθεν ἐξ ὀροφῆς· τῶν δὲ φρένες ἐπτοίηθεν. </l>
<l n="299">οἱ δ' ἐφέβοντο κατὰ μέγαρον βόες ὣς ἀγελαῖαι· </l>
<l n="300">τὰς μέν τ' αἰόλος οἶστρος ἐφορμηθεὶς ἐδόνησεν </l>
<l n="301">ὥρῃ ἐν εἰαρινῇ, ὅτε τ' ἤματα μακρὰ πέλονται· </l>
<l n="302">οἱ δ' ὥς τ' αἰγυπιοὶ γαμψώνυχες ἀγκυλοχῆλαι </l>
<l n="303">ἐξ ὀρέων ἐλθόντες ἐπ' ὀρνίθεσσι θόρωσι. </l>
<l n="304">ταὶ μέν τ' ἐν πεδίῳ νέφεα πτώσσουσαι ἵενται, </l>
<l n="305">οἱ δέ τε τὰς ὀλέκουσιν ἐπάλμενοι, οὐδέ τις ἀλκὴ </l>
<l n="306">γίνεται οὐδὲ φυγή· χαίρουσι δέ τ' ἀνέρες ἄγρῃ· </l>
<l n="307">ὣς ἄρα τοὶ μνηστῆρας ἐπεσσύμενοι κατὰ δῶμα </l>
<l n="308">τύπτον ἐπιστροφάδην· τῶν δὲ στόνος ὤρνυτ' ἀεικὴς </l>
<l n="309">κράτων τυπτομένων, δάπεδον δ' ἅπαν αἵματι θῦεν. </l>
<l n="310" rend="indent(1)">Λειώδης δ' Ὀδυσῆος ἐπεσσύμενος λάβε γούνων </l>
<l n="311">καί μιν λισσόμενος ἔπεα πτερόεντα προσηύδα· </l>
<l n="312" rend="indent(1)">"γουνοῦμαί σ', Ὀδυσεῦ· σὺ δέ μ' αἴδεο καί μ' ἐλέησον· </l>
<l n="313">οὐ γάρ πώ τινά φημι γυναικῶν ἐν μεγάροισιν </l>
<l n="314">εἰπεῖν οὐδέ τι ῥέξαι ἀτάσθαλον· ἀλλὰ καὶ ἄλλους </l>
<l n="315">παύεσκον μνηστῆρας, ὅτις τοιαῦτά γε ῥέζοι. </l>
<l n="316">ἀλλά μοι οὐ πείθοντο κακῶν ἄπο χεῖρας ἔχεσθαι· </l>
<l n="317">τῶ καὶ ἀτασθαλίῃσιν ἀεικέα πότμον ἐπέσπον. </l>
<l n="318">αὐτὰρ ἐγὼ μετὰ τοῖσι θυοσκόος οὐδὲν ἐοργὼς </l>
<l n="319">κείσομαι, ὡς οὐκ ἔστι χάρις μετόπισθ' εὐεργέων." </l>
<l n="320" rend="indent(1)">τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς· </l>
<l n="321">"εἰ μὲν δὴ μετὰ τοῖσι θυοσκόος εὔχεαι εἶναι, </l>
<l n="322">πολλάκι που μέλλεις ἀρήμεναι ἐν μεγάροισι <pb/> </l>
<l n="323">τηλοῦ ἐμοὶ νόστοιο τέλος γλυκεροῖο γενέσθαι, </l>
<l n="324">σοὶ δ' ἄλοχόν τε φίλην σπέσθαι καὶ τέκνα τεκέσθαι· </l>
<l n="325">τῶ οὐκ ἂν θάνατόν γε δυσηλεγέα προφύγοισθα." </l>
<l n="326" rend="indent(1)">ὣς ἄρα φωνήσας ξίφος εἵλετο χειρὶ παχείῃ </l>
<l n="327">κείμενον, ὅ ῥ' Ἀγέλαος ἀποπροέηκε χαμᾶζε </l>
<l n="328">κτεινόμενος· τῷ τόν γε κατ' αὐχένα μέσσον ἔλασσε· </l>
<l n="329">φθεγγομένου δ' ἄρα τοῦ γε κάρη κονίῃσιν ἐμίχθη. </l>
<l n="330" rend="indent(1)">Τερπιάδης δ' ἔτ' ἀοιδὸς ἀλύσκανε κῆρα μέλαιναν, </l>
<l n="331">Φήμιος, ὅς ῥ' ἤειδε παρὰ μνηστῆρσιν ἀνάγκῃ. </l>
<l n="332">ἔστη δ' ἐν χείρεσσιν ἔχων φόρμιγγα λίγειαν </l>
<l n="333">ἄγχι παρ' ὀρσοθύρην· δίχα δὲ φρεσὶ μερμήριζεν, </l>
<l n="334">ἢ ἐκδὺς μεγάροιο Διὸς μεγάλου ποτὶ βωμὸν </l>
<l n="335">ἑρκείου ἕζοιτο τετυγμένον, ἔνθ' ἄρα πολλὰ </l>
<l n="336">Λαέρτης Ὀδυσεύς τε βοῶν ἐπὶ μηρί' ἔκηαν, </l>
<l n="337">ἦ γούνων λίσσοιτο προσαΐξας Ὀδυσῆα. </l>
<l n="338">ὧδε δέ οἱ φρονέοντι δοάσσατο κέρδιον εἶναι, </l>
<l n="339">γούνων ἅψασθαι Λαερτιάδεω Ὀδυσῆος. </l>
<l n="340">ἦ τοι ὁ φόρμιγγα γλαφυρὴν κατέθηκε χαμᾶζε </l>
<l n="341">μεσσηγὺς κρητῆρος ἰδὲ θρόνου ἀργυροήλου, </l>
<l n="342">αὐτὸς δ' αὖτ' Ὀδυσῆα προσαΐξας λάβε γούνων </l>
<l n="343">καί μιν λισσόμενος ἔπεα πτερόεντα προσηύδα· </l>
<l n="344" rend="indent(1)">"γουνοῦμαί σ', Ὀδυσεῦ· σὺ δέ μ' αἴδεο καί μ' ἐλέησον. </l>
<l n="345">αὐτῷ τοι μετόπισθ' ἄχος ἔσσεται, εἴ κεν ἀοιδὸν </l>
<l n="346">πέφνῃς, ὅς τε θεοῖσι καὶ ἀνθρώποισιν ἀείδω. </l>
<l n="347">αὐτοδίδακτος δ' εἰμί, θεὸς δέ μοι ἐν φρεσὶν οἴμας </l>
<l n="348">παντοίας ἐνέφυσεν· ἔοικα δέ τοι παραείδειν </l>
<l n="349">ὥς τε θεῷ· τῶ μή με λιλαίεο δειροτομῆσαι. </l>
<l n="350">καί κεν Τηλέμαχος τάδε γ' εἴποι, σὸς φίλος υἱός, <pb/> </l>
<l n="351">ὡς ἐγὼ οὔ τι ἑκὼν ἐς σὸν δόμον οὐδὲ χατίζων </l>
<l n="352">πωλεύμην μνηστῆρσιν ἀεισόμενος μετὰ δαῖτας, </l>
<l n="353">ἀλλὰ πολὺ πλέονες καὶ κρείσσονες ἦγον ἀνάγκῃ." </l>
<l n="354" rend="indent(1)">ὣς φάτο, τοῦ δ' ἤκουσ' ἱερὴ ἲς Τηλεμάχοιο, </l>
<l n="355">αἶψα δ' ἑὸν πατέρα προσεφώνεεν ἐγγὺς ἐόντα· </l>
<l n="356" rend="indent(1)">"ἴσχεο, μηδέ τι τοῦτον ἀναίτιον οὔταε χαλκῷ. </l>
<l n="357">καὶ κήρυκα Μέδοντα σαώσομεν, ὅς τέ μευ αἰεὶ </l>
<l n="358">οἴκῳ ἐν ἡμετέρῳ κηδέσκετο παιδὸς ἐόντος, </l>
<l n="359">εἰ δὴ μή μιν ἔπεφνε Φιλοίτιος ἠὲ συβώτης, </l>
<l n="360">ἠὲ σοὶ ἀντεβόλησεν ὀρινομένῳ κατὰ δῶμα." </l>
<l n="361" rend="indent(1)">ὣς φάτο, τοῦ δ' ἤκουσε Μέδων πεπνυμένα εἰδώς· </l>
<l n="362">πεπτηὼς γὰρ ἔκειτο ὑπὸ θρόνον, ἀμφὶ δὲ δέρμα </l>
<l n="363">ἕστο βοὸς νεόδαρτον, ἀλύσκων κῆρα μέλαιναν. </l>
<l n="364">αἶψα δ' ὑπὸ θρόνου ὦρτο, βοὸς δ' ἀπέδυνε βοείην, </l>
<l n="365">Τηλέμαχον δ' ἄρ' ἔπειτα προσαΐξας λάβε γούνων </l>
<l n="366">καί μιν λισσόμενος ἔπεα πτερόεντα προσηύδα· </l>
<l n="367" rend="indent(1)">"ὦ φίλ', ἐγὼ μὲν ὅδ' εἰμί, σὺ δ' ἴσχεο· εἰπὲ δὲ πατρί, </l>
<l n="368">μή με περισθενέων δηλήσεται ὀξέϊ χαλκῷ, </l>
<l n="369">ἀνδρῶν μνηστήρων κεχολωμένος, οἵ οἱ ἔκειρον </l>
<l n="370">κτήματ' ἐνὶ μεγάροις, σὲ δὲ νήπιοι οὐδὲν ἔτιον." </l>
<l n="371" rend="indent(1)">τὸν δ' ἐπιμειδήσας προσέφη πολύμητις Ὀδυσσεύς· </l>
<l n="372">"θάρσει, ἐπεὶ δή σ' οὗτος ἐρύσατο καὶ ἐσάωσεν, </l>
<l n="373">ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ, </l>
<l n="374">ὡς κακοεργίης εὐεργεσίη μέγ' ἀμείνων. </l>
<l n="375">ἀλλ' ἐξελθόντες μεγάρων ἕζεσθε θύραζε </l>
<l n="376">ἐκ φόνου εἰς αὐλήν, σύ τε καὶ πολύφημος ἀοιδός, </l>
<l n="377">ὄφρ' ἂν ἐγὼ κατὰ δῶμα πονήσομαι ὅττεό με χρή." <pb/> </l>
<l n="378" rend="indent(1)">ὣς φάτο, τὼ δ' ἔξω βήτην μεγάροιο κιόντε· </l>
<l n="379">ἑζέσθην δ' ἄρα τώ γε Διὸς μεγάλου ποτὶ βωμόν, </l>
<l n="380">πάντοσε παπταίνοντε, φόνον ποτιδεγμένω αἰεί. </l>
<l n="381" rend="indent(1)">πάπτηνεν δ' Ὀδυσεὺς καθ' ἑὸν δόμον, εἴ τις ἔτ' ἀνδρῶν </l>
<l n="382">ζωὸς ὑποκλοπέοιτο, ἀλύσκων κῆρα μέλαιναν. </l>
<l n="383">τοὺς δὲ ἴδεν μάλα πάντας ἐν αἵματι καὶ κονίῃσι </l>
<l n="384">πεπτεῶτας πολλούς, ὥς τ' ἰχθύας, οὕς θ' ἁλιῆες </l>
<l n="385">κοῖλον ἐς αἰγιαλὸν πολιῆς ἔκτοσθε θαλάσσης </l>
<l n="386">δικτύῳ ἐξέρυσαν πολυωπῷ· οἱ δέ τε πάντες </l>
<l n="387">κύμαθ' ἁλὸς ποθέοντες ἐπὶ ψαμάθοισι κέχυνται· </l>
<l n="388">τῶν μέν τ' ἠέλιος φαέθων ἐξείλετο θυμόν· </l>
<l n="389">ὣς τότ' ἄρα μνηστῆρες ἐπ' ἀλλήλοισι κέχυντο. </l>
<l n="390">δὴ τότε Τηλέμαχον προσέφη πολύμητις Ὀδυσσεύς· </l>
<l n="391" rend="indent(1)">"Τηλέμαχ', εἰ δ' ἄγε μοι κάλεσον τροφὸν Εὐρύκλειαν, </l>
<l n="392">ὄφρα ἔπος εἴπωμι, τό μοι καταθύμιόν ἐστιν." </l>
<l n="393" rend="indent(1)">ὣς φάτο, Τηλέμαχος δὲ φίλῳ ἐπεπείθετο πατρί, </l>
<l n="394">κινήσας δὲ θύρην προσέφη τροφὸν Εὐρύκλειαν· </l>
<l n="395" rend="indent(1)">"δεῦρο δὴ ὄρσο, γρηῢ παλαιγενές, ἥ τε γυναικῶν </l>
<l n="396">δμῳάων σκοπός ἐσσι κατὰ μέγαρ' ἡμετεράων, </l>
<l n="397">ἔρχεο· κικλήσκει σε πατὴρ ἐμός, ὄφρα τι εἴπῃ." </l>
<l n="398" rend="indent(1)">ὣς ἄρ' ἐφώνησεν, τῇ δ' ἄπτερος ἔπλετο μῦθος, </l>
<l n="399">ὤϊξεν δὲ θύρας μεγάρων ἐῢ ναιεταόντων, </l>
<l n="400">βῆ δ' ἴμεν· αὐτὰρ Τηλέμαχος πρόσθ' ἡγεμόνευεν. </l>
<l n="401">εὗρεν ἔπειτ' Ὀδυσῆα μετὰ κταμένοισι νέκυσσιν </l>
<l n="402">αἵματι καὶ λύθρῳ πεπαλαγμένον ὥς τε λέοντα, </l>
<l n="403">ὅς ῥά τε βεβρωκὼς βοὸς ἔρχεται ἀγραύλοιο· </l>
<l n="404">πᾶν δ' ἄρα οἱ στῆθός τε παρήϊά τ' ἀμφοτέρωθεν </l>
<l n="405">αἱματόεντα πέλει, δεινὸς δ' εἰς ὦπα ἰδέσθαι· </l>
<l n="406">ὣς Ὀδυσεὺς πεπάλακτο πόδας καὶ χεῖρας ὕπερθεν. <pb/> </l>
<l n="407">ἡ δ' ὡς οὖν νέκυάς τε καὶ ἄσπετον εἴσιδεν αἷμα, </l>
<l n="408">ἴθυσέν ῥ' ὀλολύξαι, ἐπεὶ μέγα εἴσιδεν ἔργον· </l>
<l n="409">ἀλλ' Ὀδυσεὺς κατέρυκε καὶ ἔσχεθεν ἱεμένην περ </l>
<l n="410">καί μιν φωνήσας ἔπεα πτερόεντα προσηύδα· </l>
<l n="411" rend="indent(1)">"ἐν θυμῷ, γρηῦ, χαῖρε καὶ ἴσχεο μηδ' ὀλόλυζε· </l>
<l n="412">οὐχ ὁσίη κταμένοισιν ἐπ' ἀνδράσιν εὐχετάασθαι. </l>
<l n="413">τούσδε δὲ μοῖρ' ἐδάμασσε θεῶν καὶ σχέτλια ἔργα· </l>
<l n="414">οὔ τινα γὰρ τίεσκον ἐπιχθονίων ἀνθρώπων, </l>
<l n="415">οὐ κακὸν οὐδὲ μὲν ἐσθλόν, ὅτίς σφεας εἰσαφίκοιτο· </l>
<l n="416">τῶ καὶ ἀτασθαλίῃσιν ἀεικέα πότμον ἐπέσπον. </l>
<l n="417">ἀλλ' ἄγε μοι σὺ γυναῖκας ἐνὶ μεγάροις κατάλεξον, </l>
<l n="418">αἵ τέ μ' ἀτιμάζουσι καὶ αἳ νηλείτιδές εἰσι." </l>
<l n="419" rend="indent(1)">τὸν δ' αὖτε προσέειπε φίλη τροφὸς Εὐρύκλεια· </l>
<l n="420">"τοιγὰρ ἐγώ τοι, τέκνον, ἀληθείην καταλέξω. </l>
<l n="421">πεντήκοντά τοί εἰσιν ἐνὶ μεγάροισι γυναῖκες </l>
<l n="422">δμῳαί, τὰς μέν τ' ἔργα διδάξαμεν ἐργάζεσθαι, </l>
<l n="423">εἴριά τε ξαίνειν καὶ δουλοσύνην ἀνέχεσθαι· </l>
<l n="424">τάων δώδεκα πᾶσαι ἀναιδείης ἐπέβησαν, </l>
<l n="425">οὔτ' ἐμὲ τίουσαι οὔτ' αὐτὴν Πηνελόπειαν. </l>
<l n="426">Τηλέμαχος δὲ νέον μὲν ἀέξετο, οὐδέ ἑ μήτηρ </l>
<l n="427">σημαίνειν εἴασκεν ἐπὶ δμῳῇσι γυναιξίν. </l>
<l n="428">ἀλλ' ἄγ' ἐγὼν ἀναβᾶσ' ὑπερώϊα σιγαλόεντα </l>
<l n="429">εἴπω σῇ ἀλόχῳ, τῇ τις θεὸς ὕπνον ἐπῶρσε." </l>
<l n="430" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="431">"μή πω τήν γ' ἐπέγειρε· σὺ δ' ἐνθάδε εἰπὲ γυναιξὶν </l>
<l n="432">ἐλθέμεν, αἵ περ πρόσθεν ἀεικέα μηχανόωντο." </l>
<l n="433" rend="indent(1)">ὣς ἄρ' ἔφη, γρηῢς δὲ διὲκ μεγάροιο βεβήκει <pb/> </l>
<l n="434">ἀγγελέουσα γυναιξὶ καὶ ὀτρυνέουσα νέεσθαι. </l>
<l n="435">αὐτὰρ ὁ Τηλέμαχον καὶ βουκόλον ἠδὲ συβώτην </l>
<l n="436">εἰς ἓ καλεσσάμενος ἔπεα πτερόεντα προσηύδα· </l>
<l n="437" rend="indent(1)">"ἄρχετε νῦν νέκυας φορέειν καὶ ἄνωχθε γυναῖκας· </l>
<l n="438">αὐτὰρ ἔπειτα θρόνους περικαλλέας ἠδὲ τραπέζας </l>
<l n="439">ὕδατι καὶ σπόγγοισι πολυτρήτοισι καθαίρειν. </l>
<l n="440">αὐτὰρ ἐπὴν δὴ πάντα δόμον διακοσμήσησθε, </l>
<l n="441">δμῳὰς ἐξαγαγόντες ἐϋσταθέος μεγάροιο, </l>
<l n="442">μεσσηγύς τε θόλου καὶ ἀμύμονος ἕρκεος αὐλῆς, </l>
<l n="443">θεινέμεναι ξίφεσιν τανυήκεσιν, εἰς ὅ κε πασέων </l>
<l n="444">ψυχὰς ἐξαφέλησθε καὶ ἐκλελάθωντ' Ἀφροδίτης, </l>
<l n="445">τὴν ἄρ' ὑπὸ μνηστῆρσιν ἔχον μίσγοντό τε λάθρῃ." </l>
<l n="446" rend="indent(1)">ὣς ἔφαθ', αἱ δὲ γυναῖκες ἀολλέες ἦλθον ἅπασαι, </l>
<l n="447">αἴν' ὀλοφυρόμεναι, θαλερὸν κατὰ δάκρυ χέουσαι. </l>
<l n="448">πρῶτα μὲν οὖν νέκυας φόρεον κατατεθνηῶτας, </l>
<l n="449">κὰδ δ' ἄρ' ὑπ' αἰθούσῃ τίθεσαν εὐερκέος αὐλῆς, </l>
<l n="450">ἀλλήλοισιν ἐρείδουσαι· σήμαινε δ' Ὀδυσσεὺς </l>
<l n="451">αὐτὸς ἐπισπέρχων· ταὶ δ' ἐκφόρεον καὶ ἀνάγκῃ. </l>
<l n="452">αὐτὰρ ἔπειτα θρόνους περικαλλέας ἠδὲ τραπέζας </l>
<l n="453">ὕδατι καὶ σπόγγοισι πολυτρήτοισι κάθαιρον. </l>
<l n="454">αὐτὰρ Τηλέμαχος καὶ βουκόλος ἠδὲ συβώτης </l>
<l n="455">λίστροισιν δάπεδον πύκα ποιητοῖο δόμοιο </l>
<l n="456">ξῦον· ταὶ δ' ἐφόρεον δμῳαί, τίθεσαν δὲ θύραζε. </l>
<l n="457">αὐτὰρ ἐπεὶ δὴ πᾶν μέγαρον διεκοσμήσαντο, </l>
<l n="458">δμῳὰς ἐξαγαγόντες ἐϋσταθέος μεγάροιο, </l>
<l n="459">μεσσηγύς τε θόλου καὶ ἀμύμονος ἕρκεος αὐλῆς, </l>
<l n="460">εἴλεον ἐν στείνει, ὅθεν οὔ πως ἦεν ἀλύξαι. </l>
<l n="461">τοῖσι δὲ Τηλέμαχος πεπνυμένος ἦρχ' ἀγορεύειν· <pb/> </l>
<l n="462" rend="indent(1)">"μὴ μὲν δὴ καθαρῷ θανάτῳ ἀπὸ θυμὸν ἑλοίμην </l>
<l n="463">τάων, αἳ δὴ ἐμῇ κεφαλῇ κατ' ὀνείδεα χεῦαν </l>
<l n="464">μητέρι θ' ἡμετέρῃ, παρά τε μνηστῆρσιν ἴαυον." </l>
<l n="465" rend="indent(1)">ὣς ἄρ' ἔφη, καὶ πεῖσμα νεὸς κυανοπρῴροιο </l>
<l n="466">κίονος ἐξάψας μεγάλης περίβαλλε θόλοιο, </l>
<l n="467">ὑψόσ' ἐπεντανύσας, μή τις ποσὶν οὖδας ἵκοιτο. </l>
<l n="468">ὡς δ' ὅτ' ἂν ἢ κίχλαι τανυσίπτεροι ἠὲ πέλειαι </l>
<l n="469">ἕρκει ἐνιπλήξωσι, τό θ' ἑστήκῃ ἐνὶ θάμνῳ, </l>
<l n="470">αὖλιν ἐσιέμεναι, στυγερὸς δ' ὑπεδέξατο κοῖτος, </l>
<l n="471">ὣς αἵ γ' ἑξείης κεφαλὰς ἔχον, ἀμφὶ δὲ πάσαις </l>
<l n="472">δειρῇσι βρόχοι ἦσαν, ὅπως οἴκτιστα θάνοιεν. </l>
<l n="473">ἤσπαιρον δὲ πόδεσσι μίνυνθά περ, οὔ τι μάλα δήν. </l>
<l n="474" rend="indent(1)">ἐκ δὲ Μελάνθιον ἦγον ἀνὰ πρόθυρόν τε καὶ αὐλήν· </l>
<l n="475">τοῦ δ' ἀπὸ μὲν ῥῖνάς τε καὶ οὔατα νηλέϊ χαλκῷ </l>
<l n="476">τάμνον μήδεά τ' ἐξέρυσαν, κυσὶν ὠμὰ δάσασθαι, </l>
<l n="477">χεῖράς τ' ἠδὲ πόδας κόπτον κεκοτηότι θυμῷ. </l>
<l n="478" rend="indent(1)">οἱ μὲν ἔπειτ' ἀπονιψάμενοι χεῖράς τε πόδας τε </l>
<l n="479">εἰς Ὀδυσῆα δόμονδε κίον, τετέλεστο δὲ ἔργον. </l>
<l n="480">αὐτὰρ ὅ γε προσέειπε φίλην τροφὸν Εὐρύκλειαν· </l>
<l n="481" rend="indent(1)">"οἶσε θέειον, γρηΰ, κακῶν ἄκος, οἶσε δέ μοι πῦρ, </l>
<l n="482">ὄφρα θεειώσω μέγαρον· σὺ δὲ Πηνελόπειαν </l>
<l n="483">ἐλθεῖν ἐνθάδ' ἄνωχθι σὺν ἀμφιπόλοισι γυναιξί· </l>
<l n="484">πάσας δ' ὄτρυνον δμῳὰς κατὰ δῶμα νέεσθαι." </l>
<l n="485" rend="indent(1)">τὸν δ' αὖτε προσέειπε φίλη τροφὸς Εὐρύκλεια· </l>
<l n="486">"ναὶ δὴ ταῦτά γε, τέκνον ἐμόν, κατὰ μοῖραν ἔειπες. </l>
<l n="487">ἀλλ' ἄγε τοι χλαῖνάν τε χιτῶνά τε εἵματ' ἐνείκω, </l>
<l n="488">μηδ' οὕτω ῥάκεσιν πεπυκασμένος εὐρέας ὤμους </l>
<l n="489">ἕσταθ' ἐνὶ μεγάροισι· νεμεσσητὸν δέ κεν εἴη." <pb/> </l>
<l n="490" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="491">"πῦρ νῦν μοι πρώτιστον ἐνὶ μεγάροισι γενέσθω." </l>
<l n="492" rend="indent(1)">ὣς ἔφατ', οὐδ' ἀπίθησε φίλη τροφὸς Εὐρύκλεια, </l>
<l n="493">ἤνεικεν δ' ἄρα πῦρ καὶ θήϊον· αὐτὰρ Ὀδυσσεὺς </l>
<l n="494">εὖ διεθείωσεν μέγαρον καὶ δῶμα καὶ αὐλήν. </l>
<l n="495" rend="indent(1)">γρηῢς δ' αὖτ' ἀπέβη διὰ δώματα κάλ' Ὀδυσῆος </l>
<l n="496">ἀγγελέουσα γυναιξὶ καὶ ὀτρυνέουσα νέεσθαι· </l>
<l n="497">αἱ δ' ἴσαν ἐκ μεγάροιο δάος μετὰ χερσὶν ἔχουσαι. </l>
<l n="498">αἱ μὲν ἄρ' ἀμφεχέοντο καὶ ἠσπάζοντ' Ὀδυσῆα </l>
<l n="499">καὶ κύνεον ἀγαπαζόμεναι κεφαλήν τε καὶ ὤμους </l>
<l n="500">χεῖράς τ' αἰνύμεναι· τὸν δὲ γλυκὺς ἵμερος ᾕρει </l>
<l n="501">κλαυθμοῦ καὶ στοναχῆς, γίνωσκε δ' ἄρα φρεσὶ πάσας. <pb/> </l>
</div>
<div type="Book" n="23">
<l n="t"><label type="head">ΟΔΥΣΣΕΙΑΣ Ψ</label> </l>
<l n="1">Γρηῢς δ' εἰς ὑπερῷ' ἀνεβήσετο καγχαλόωσα, </l>
<l n="2">δεσποίνῃ ἐρέουσα φίλον πόσιν ἔνδον ἐόντα· </l>
<l n="3">γούνατα δ' ἐρρώσαντο, πόδες δ' ὑπερικταίνοντο. </l>
<l n="4">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν· </l>
<l n="5" rend="indent(1)">"ἔγρεο, Πηνελόπεια, φίλον τέκος, ὄφρα ἴδηαι </l>
<l n="6">ὀφθαλμοῖσι τεοῖσι τά τ' ἔλδεαι ἤματα πάντα. </l>
<l n="7">ἦλθ' Ὀδυσεὺς καὶ οἶκον ἱκάνεται, ὀψέ περ ἐλθών· </l>
<l n="8">μνηστῆρας δ' ἔκτεινεν ἀγήνορας, οἵ θ' ἑὸν οἶκον </l>
<l n="9">κήδεσκον καὶ κτήματ' ἔδον βιόωντό τε παῖδα." </l>
<l n="10" rend="indent(1)">τὴν δ' αὖτε προσέειπε περίφρων Πηνελόπεια· </l>
<l n="11">"μαῖα φίλη, μάργην σε θεοὶ θέσαν, οἵ τε δύνανται </l>
<l n="12">ἄφρονα ποιῆσαι καὶ ἐπίφρονά περ μάλ' ἐόντα, </l>
<l n="13">καί τε χαλιφρονέοντα σαοφροσύνης ἐπέβησαν· </l>
<l n="14">οἵ σέ περ ἔβλαψαν· πρὶν δὲ φρένας αἰσίμη ἦσθα. </l>
<l n="15">τίπτε με λωβεύεις πολυπενθέα θυμὸν ἔχουσαν </l>
<l n="16">ταῦτα παρὲξ ἐρέουσα, καὶ ἐξ ὕπνου μ' ἀνεγείρεις </l>
<l n="17">ἡδέος, ὅς μ' ἐπέδησε φίλα βλέφαρ' ἀμφικαλύψας; </l>
<l n="18">οὐ γάρ πω τοιόνδε κατέδραθον, ἐξ οὗ Ὀδυσσεὺς </l>
<l n="19">ᾤχετ' ἐποψόμενος Κακοΐλιον οὐκ ὀνομαστήν. </l>
<l n="20">ἀλλ' ἄγε νῦν κατάβηθι καὶ ἂψ ἔρχευ μέγαρόνδε. </l>
<l n="21">εἰ γάρ τίς μ' ἄλλη γε γυναικῶν, αἵ μοι ἔασι, <pb/> </l>
<l n="22">ταῦτ' ἐλθοῦσ' ἤγγειλε καὶ ἐξ ὕπνου ἀνέγειρε, </l>
<l n="23">τῶ κε τάχα στυγερῶς μιν ἐγὼν ἀπέπεμψα νέεσθαι </l>
<l n="24">αὖτις ἔσω μέγαρον· σὲ δὲ τοῦτό γε γῆρας ὀνήσει." </l>
<l n="25" rend="indent(1)">τὴν δ' αὖτε προσέειπε φίλη τροφὸς Εὐρύκλεια· </l>
<l n="26">"οὔ τί σε λωβεύω, τέκνον φίλον, ἀλλ' ἔτυμόν τοι </l>
<l n="27">ἦλθ' Ὀδυσεὺς καὶ οἶκον ἱκάνεται, ὡς ἀγορεύω, </l>
<l n="28">ὁ ξεῖνος, τὸν πάντες ἀτίμων ἐν μεγάροισι. </l>
<l n="29">Τηλέμαχος δ' ἄρα μιν πάλαι ᾔδεεν ἔνδον ἐόντα, </l>
<l n="30">ἀλλὰ σαοφροσύνῃσι νοήματα πατρὸς ἔκευθεν, </l>
<l n="31">ὄφρ' ἀνδρῶν τείσαιτο βίην ὑπερηνορεόντων." </l>
<l n="32" rend="indent(1)">ὣς ἔφαθ', ἡ δ' ἐχάρη καὶ ἀπὸ λέκτροιο θοροῦσα </l>
<l n="33">γρηῒ περιπλέχθη, βλεφάρων δ' ἀπὸ δάκρυον ἧκε, </l>
<l n="34">καί μιν φωνήσασ' ἔπεα πτερόεντα προσηύδα· </l>
<l n="35" rend="indent(1)">"εἰ δ' ἄγε δή μοι, μαῖα φίλη, νημερτὲς ἐνίσπες, </l>
<l n="36">εἰ ἐτεὸν δὴ οἶκον ἱκάνεται, ὡς ἀγορεύεις, </l>
<l n="37">ὅππως δὴ μνηστῆρσιν ἀναιδέσι χεῖρας ἐφῆκε </l>
<l n="38">μοῦνος ἐών, οἱ δ' αἰὲν ἀολλέες ἔνδον ἔμιμνον." </l>
<l n="39" rend="indent(1)">τὴν δ' αὖτε προσέειπε φίλη τροφὸς Εὐρύκλεια· </l>
<l n="40">"οὐκ ἴδον, οὐ πυθόμην, ἀλλὰ στόνον οἶον ἄκουσα </l>
<l n="41">κτεινομένων· ἡμεῖς δὲ μυχῷ θαλάμων εὐπήκτων </l>
<l n="42">ἥμεθ' ἀτυζόμεναι, σανίδες δ' ἔχον εὖ ἀραρυῖαι, </l>
<l n="43">πρίν γ' ὅτε δή με σὸς υἱὸς ἀπὸ μεγάροιο κάλεσσε </l>
<l n="44">Τηλέμαχος· τὸν γάρ ῥα πατὴρ προέηκε καλέσσαι. </l>
<l n="45">εὗρον ἔπειτ' Ὀδυσῆα μετὰ κταμένοισι νέκυσσιν </l>
<l n="46">ἑσταόθ'· οἱ δέ μιν ἀμφί, κραταίπεδον οὖδας ἔχοντες, </l>
<l n="47">κείατ' ἐπ' ἀλλήλοισιν· ἰδοῦσά κε θυμὸν ἰάνθης </l>
<l n="48">[αἵματι καὶ λύθρῳ πεπαλαγμένον ὥς τε λέοντα.] <pb/> </l>
<l n="49">νῦν δ' οἱ μὲν δὴ πάντες ἐπ' αὐλείῃσι θύρῃσιν </l>
<l n="50">ἁθρόοι, αὐτὰρ ὁ δῶμα θεειοῦται περικαλλές, </l>
<l n="51">πῦρ μέγα κηάμενος· σὲ δέ με προέηκε καλέσσαι. </l>
<l n="52">ἀλλ' ἕπευ, ὄφρα σφῶϊν ἐϋφροσύνης ἐπιβῆτον </l>
<l n="53">ἀμφοτέρω φίλον ἦτορ, ἐπεὶ κακὰ πολλὰ πέπασθε. </l>
<l n="54">νῦν δ' ἤδη τόδε μακρὸν ἐέλδωρ ἐκτετέλεσται· </l>
<l n="55">ἦλθε μὲν αὐτὸς ζωὸς ἐφέστιος, εὗρε δὲ καὶ σὲ </l>
<l n="56">καὶ παῖδ' ἐν μεγάροισι· κακῶς δ' οἵ πέρ μιν ἔρεζον </l>
<l n="57">μνηστῆρες, τοὺς πάντας ἐτείσατο ᾧ ἐνὶ οἴκῳ." </l>
<l n="58" rend="indent(1)">τὴν δ' αὖτε προσέειπε περίφρων Πηνελόπεια· </l>
<l n="59">"μαῖα φίλη, μή πω μέγ' ἐπεύχεο καγχαλόωσα. </l>
<l n="60">οἶσθα γὰρ ὥς κ' ἀσπαστὸς ἐνὶ μεγάροισι φανείη </l>
<l n="61">πᾶσι, μάλιστα δ' ἐμοί τε καὶ υἱέϊ, τὸν τεκόμεσθα· </l>
<l n="62">ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις, </l>
<l n="63">ἀλλά τις ἀθανάτων κτεῖνε μνηστῆρας ἀγαυούς, </l>
<l n="64">ὕβριν ἀγασσάμενος θυμαλγέα καὶ κακὰ ἔργα. </l>
<l n="65">οὔ τινα γὰρ τίεσκον ἐπιχθονίων ἀνθρώπων, </l>
<l n="66">οὐ κακὸν οὐδὲ μὲν ἐσθλόν, ὅτίς σφεας εἰσαφίκοιτο· </l>
<l n="67">τῶ δι' ἀτασθαλίας ἔπαθον κακόν. αὐτὰρ Ὀδυσσεὺς </l>
<l n="68">ὤλεσε τηλοῦ νόστον Ἀχαιΐδος, ὤλετο δ' αὐτός." </l>
<l n="69" rend="indent(1)">τὴν δ' ἠμείβετ' ἔπειτα φίλη τροφὸς Εὐρύκλεια· </l>
<l n="70">"τέκνον ἐμόν, ποῖόν σε ἔπος φύγεν ἕρκος ὀδόντων, </l>
<l n="71">ἣ πόσιν ἔνδον ἐόντα παρ' ἐσχάρῃ οὔ ποτε φῇσθα </l>
<l n="72">οἴκαδ' ἐλεύσεσθαι· θυμὸς δέ τοι αἰὲν ἄπιστος. </l>
<l n="73">ἀλλ' ἄγε τοι καὶ σῆμα ἀριφραδὲς ἄλλο τι εἴπω, </l>
<l n="74">οὐλήν, τήν ποτέ μιν σῦς ἤλασε λευκῷ ὀδόντι· </l>
<l n="75">τὴν ἀπονίζουσα φρασάμην, ἔθελον δὲ σοὶ αὐτῇ </l>
<l n="76">εἰπέμεν· ἀλλά με κεῖνος ἑλὼν ἐπὶ μάστακα χερσὶν <pb/> </l>
<l n="77">οὐκ εἴα εἰπεῖν πολυκερδείῃσι νόοιο. </l>
<l n="78">ἀλλ' ἕπευ· αὐτὰρ ἐγὼν ἐμέθεν περιδώσομαι αὐτῆς, </l>
<l n="79">αἴ κέν σ' ἐξαπάφω, κτεῖναί μ' οἰκτίστῳ ὀλέθρῳ." </l>
<l n="80" rend="indent(1)">τὴν δ' ἠμείβετ' ἔπειτα περίφρων Πηνελόπεια· </l>
<l n="81">"μαῖα φίλη, χαλεπόν σε θεῶν αἰειγενετάων </l>
<l n="82">δήνεα εἴρυσθαι, μάλα περ πολύϊδριν ἐοῦσαν· </l>
<l n="83">ἀλλ' ἔμπης ἴομεν μετὰ παῖδ' ἐμόν, ὄφρα ἴδωμαι </l>
<l n="84">ἄνδρας μνηστῆρας τεθνηότας, ἠδ' ὃς ἔπεφνεν." </l>
<l n="85" rend="indent(1)">ὣς φαμένη κατέβαιν' ὑπερώϊα· πολλὰ δέ οἱ κῆρ </l>
<l n="86">ὥρμαιν', ἢ ἀπάνευθε φίλον πόσιν ἐξερεείνοι, </l>
<l n="87">ἦ παρστᾶσα κύσειε κάρη καὶ χεῖρε λαβοῦσα. </l>
<l n="88">ἡ δ' ἐπεὶ εἰσῆλθεν καὶ ὑπέρβη λάϊνον οὐδόν, </l>
<l n="89">ἕζετ' ἔπειτ' Ὀδυσῆος ἐναντίον, ἐν πυρὸς αὐγῇ, </l>
<l n="90">τοίχου τοῦ ἑτέρου· ὁ δ' ἄρα πρὸς κίονα μακρὴν </l>
<l n="91">ἧστο κάτω ὁρόων, ποτιδέγμενος εἴ τί μιν εἴποι </l>
<l n="92">ἰφθίμη παράκοιτις, ἐπεὶ ἴδεν ὀφθαλμοῖσιν. </l>
<l n="93">ἡ δ' ἄνεω δὴν ἧστο, τάφος δέ οἱ ἦτορ ἵκανεν· </l>
<l n="94">ὄψει δ' ἄλλοτε μέν μιν ἐνωπαδίως ἐσίδεσκεν, </l>
<l n="95">ἄλλοτε δ' ἀγνώσασκε κακὰ χροῒ εἵματ' ἔχοντα. </l>
<l n="96" rend="indent(1)">Τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαζε· </l>
<l n="97">"μῆτερ ἐμή, δύσμητερ, ἀπηνέα θυμὸν ἔχουσα, </l>
<l n="98">τίφθ' οὕτω πατρὸς νοσφίζεαι, οὐδὲ παρ' αὐτὸν </l>
<l n="99">ἑζομένη μύθοισιν ἀνείρεαι οὐδὲ μεταλλᾷς; </l>
<l n="100">οὐ μέν κ' ἄλλη γ' ὧδε γυνὴ τετληότι θυμῷ </l>
<l n="101">ἀνδρὸς ἀποσταίη, ὅς οἱ κακὰ πολλὰ μογήσας <pb/> </l>
<l n="102">ἔλθοι ἐεικοστῷ ἔτεϊ ἐς πατρίδα γαῖαν· </l>
<l n="103">σοὶ δ' αἰεὶ κραδίη στερεωτέρη ἐστὶ λίθοιο." </l>
<l n="104" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="105">"τέκνον ἐμόν, θυμός μοι ἐνὶ στήθεσσι τέθηπεν, </l>
<l n="106">οὐδέ τι προσφάσθαι δύναμαι ἔπος οὐδ' ἐρέεσθαι </l>
<l n="107">οὐδ' εἰς ὦπα ἰδέσθαι ἐναντίον. εἰ δ' ἐτεὸν δὴ </l>
<l n="108">ἔστ' Ὀδυσεὺς καὶ οἶκον ἱκάνεται, ἦ μάλα νῶϊ </l>
<l n="109">γνωσόμεθ' ἀλλήλω καὶ λώϊον· ἔστι γὰρ ἥμιν </l>
<l n="110">σήμαθ', ἃ δὴ καὶ νῶϊ κεκρυμμένα ἴδμεν ἀπ' ἄλλων." </l>
<l n="111" rend="indent(1)">ὣς φάτο, μείδησεν δὲ πολύτλας δῖος Ὀδυσσεύς, </l>
<l n="112">αἶψα δὲ Τηλέμαχον ἔπεα πτερόεντα προσηύδα· </l>
<l n="113" rend="indent(1)">"Τηλέμαχ', ἦ τοι μητέρ' ἐνὶ μεγάροισιν ἔασον </l>
<l n="114">πειράζειν ἐμέθεν· τάχα δὲ φράσεται καὶ ἄρειον. </l>
<l n="115">νῦν δ' ὅττι ῥυπόω, κακὰ δὲ χροῒ εἵματα εἷμαι, </l>
<l n="116">τοὔνεκ' ἀτιμάζει με καὶ οὔ πώ φησι τὸν εἶναι. </l>
<l n="117">ἡμεῖς δὲ φραζώμεθ', ὅπως ὄχ' ἄριστα γένηται. </l>
<l n="118">καὶ γάρ τίς θ' ἕνα φῶτα κατακτείνας ἐνὶ δήμῳ, </l>
<l n="119">ᾧ μὴ πολλοὶ ἔωσιν ἀοσσητῆρες ὀπίσσω, </l>
<l n="120">φεύγει πηούς τε προλιπὼν καὶ πατρίδα γαῖαν· </l>
<l n="121">ἡμεῖς δ' ἕρμα πόληος ἀπέκταμεν, οἳ μέγ' ἄριστοι </l>
<l n="122">κούρων εἰν Ἰθάκῃ· τὰ δέ σε φράζεσθαι ἄνωγα." </l>
<l n="123" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="124">"αὐτὸς ταῦτά γε λεῦσσε, πάτερ φίλε· σὴν γὰρ ἀρίστην </l>
<l n="125">μῆτιν ἐπ' ἀνθρώπους φάσ' ἔμμεναι, οὐδέ κέ τίς τοι </l>
<l n="126">ἄλλος ἀνὴρ ἐρίσειε καταθνητῶν ἀνθρώπων. </l>
<l n="127">[ἡμεῖς δὲ μεμαῶτες ἅμ' ἑψόμεθ', οὐδέ τί φημι </l>
<l n="128">ἀλκῆς δευήσεσθαι, ὅση δύναμίς γε πάρεστι."] </l>
<l n="129" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="130">"τοιγὰρ ἐγὼν ἐρέω, ὥς μοι δοκεῖ εἶναι ἄριστα. <pb/> </l>
<l n="131">πρῶτα μὲν ἂρ λούσασθε καὶ ἀμφιέσασθε χιτῶνας, </l>
<l n="132">δμῳὰς δ' ἐν μεγάροισιν ἀνώγετε εἵμαθ' ἑλέσθαι· </l>
<l n="133">αὐτὰρ θεῖος ἀοιδὸς ἔχων φόρμιγγα λίγειαν </l>
<l n="134">ὑμῖν ἡγείσθω πολυπαίγμονος ὀρχηθμοῖο, </l>
<l n="135">ὥς κέν τις φαίη γάμον ἔμμεναι ἐκτὸς ἀκούων, </l>
<l n="136">ἢ ἀν' ὁδὸν στείχων ἢ οἳ περιναιετάουσι· </l>
<l n="137">μὴ πρόσθε κλέος εὐρὺ φόνου κατὰ ἄστυ γένηται </l>
<l n="138">ἀνδρῶν μνηστήρων, πρίν γ' ἡμέας ἐλθέμεν ἔξω </l>
<l n="139">ἀγρὸν ἐς ἡμέτερον πολυδένδρεον. ἔνθα δ' ἔπειτα </l>
<l n="140">φρασσόμεθ', ὅττί κε κέρδος Ὀλύμπιος ἐγγυαλίξῃ." </l>
<l n="141" rend="indent(1)">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο. </l>
<l n="142">πρῶτα μὲν ἂρ λούσαντο καὶ ἀμφιέσαντο χιτῶνας, </l>
<l n="143">ὅπλισθεν δὲ γυναῖκες· ὁ δ' εἵλετο θεῖος ἀοιδὸς </l>
<l n="144">φόρμιγγα γλαφυρήν, ἐν δέ σφισιν ἵμερον ὦρσε </l>
<l n="145">μολπῆς τε γλυκερῆς καὶ ἀμύμονος ὀρχηθμοῖο. </l>
<l n="146">τοῖσιν δὲ μέγα δῶμα περιστεναχίζετο ποσσὶν </l>
<l n="147">ἀνδρῶν παιζόντων καλλιζώνων τε γυναικῶν. </l>
<l n="148">ὧδε δέ τις εἴπεσκε δόμων ἔκτοσθεν ἀκούων· </l>
<l n="149" rend="indent(1)">"ἦ μάλα δή τις ἔγημε πολυμνήστην βασίλειαν· </l>
<l n="150">σχετλίη, οὐδ' ἔτλη πόσιος οὗ κουριδίοιο </l>
<l n="151">εἴρυσθαι μέγα δῶμα διαμπερές, εἷος ἵκοιτο." </l>
<l n="152" rend="indent(1)">ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο. </l>
<l n="153">αὐτὰρ Ὀδυσσῆα μεγαλήτορα ᾧ ἐνὶ οἴκῳ </l>
<l n="154">Εὐρυνόμη ταμίη λοῦσεν καὶ χρῖσεν ἐλαίῳ, </l>
<l n="155">ἀμφὶ δέ μιν φᾶρος καλὸν βάλεν ἠδὲ χιτῶνα· </l>
<l n="156">αὐτὰρ κὰκ κεφαλῆς χεῦεν πολὺ κάλλος Ἀθήνη </l>
<l n="157">[μείζονά τ' εἰσιδέειν καὶ πάσσονα· κὰδ δὲ κάρητος <pb/> </l>
<l n="158">οὔλας ἧκε κόμας, ὑακινθίνῳ ἄνθει ὁμοίας. </l>
<l n="159">ὡς δ' ὅτε τις χρυσὸν περιχεύεται ἀργύρῳ ἀνὴρ </l>
<l n="160">ἴδρις, ὃν Ἥφαιστος δέδαεν καὶ Παλλὰς Ἀθήνη </l>
<l n="161">τέχνην παντοίην, χαρίεντα δὲ ἔργα τελείει, </l>
<l n="162">ὣς ἄρα τῷ κατέχευε χάριν κεφαλῇ τε καὶ ὤμοις.] </l>
<l n="163">ἐκ δ' ἀσαμίνθου βῆ δέμας ἀθανάτοισιν ὁμοῖος· </l>
<l n="164">ἂψ δ' αὖτις κατ' ἄρ' ἕζετ' ἐπὶ θρόνου, ἔνθεν ἀνέστη, </l>
<l n="165">ἀντίον ἧς ἀλόχου, καί μιν πρὸς μῦθον ἔειπε· </l>
<l n="166" rend="indent(1)">"δαιμονίη, περὶ σοί γε γυναικῶν θηλυτεράων </l>
<l n="167">κῆρ ἀτέραμνον ἔθηκαν Ὀλύμπια δώματ' ἔχοντες· </l>
<l n="168">οὐ μέν κ' ἄλλη γ' ὧδε γυνὴ τετληότι θυμῷ </l>
<l n="169">ἀνδρὸς ἀποσταίη, ὅς οἱ κακὰ πολλὰ μογήσας </l>
<l n="170">ἔλθοι ἐεικοστῷ ἔτεϊ ἐς πατρίδα γαῖαν. </l>
<l n="171">ἀλλ' ἄγε μοι, μαῖα, στόρεσον λέχος, ὄφρα καὶ αὐτὸς </l>
<l n="172">λέξομαι· ἦ γὰρ τῇ γε σιδήρεον ἐν φρεσὶν ἦτορ." </l>
<l n="173" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="174">"δαιμόνι', οὐ γάρ τι μεγαλίζομαι οὐδ' ἀθερίζω </l>
<l n="175">οὐδὲ λίην ἄγαμαι, μάλα δ' εὖ οἶδ' οἷος ἔησθα </l>
<l n="176">ἐξ Ἰθάκης ἐπὶ νηὸς ἰὼν δολιχηρέτμοιο. </l>
<l n="177">ἀλλ' ἄγε οἱ στόρεσον πυκινὸν λέχος, Εὐρύκλεια, </l>
<l n="178">ἐκτὸς ἐϋσταθέος θαλάμου, τόν ῥ' αὐτὸς ἐποίει· </l>
<l n="179">ἔνθα οἱ ἐκθεῖσαι πυκινὸν λέχος ἐμβάλετ' εὐνήν, </l>
<l n="180">κώεα καὶ χλαίνας καὶ ῥήγεα σιγαλόεντα." </l>
<l n="181" rend="indent(1)">ὣς ἄρ' ἔφη πόσιος πειρωμένη· αὐτὰρ Ὀδυσσεὺς </l>
<l n="182">ὀχθήσας ἄλοχον προσεφώνεε κεδνὰ ἰδυῖαν· </l>
<l n="183" rend="indent(1)">"ὦ γύναι, ἦ μάλα τοῦτο ἔπος θυμαλγὲς ἔειπες. </l>
<l n="184">τίς δέ μοι ἄλλοσε θῆκε λέχος; χαλεπὸν δέ κεν εἴη </l>
<l n="185">καὶ μάλ' ἐπισταμένῳ, ὅτε μὴ θεὸς αὐτὸς ἐπελθὼν <pb/> </l>
<l n="186">ῥηϊδίως ἐθέλων θείη ἄλλῃ ἐνὶ χώρῃ. </l>
<l n="187">ἀνδρῶν δ' οὔ κέν τις ζωὸς βροτός, οὐδὲ μάλ' ἡβῶν, </l>
<l n="188">ῥεῖα μετοχλίσσειεν, ἐπεὶ μέγα σῆμα τέτυκται </l>
<l n="189">ἐν λέχει ἀσκητῷ· τὸ δ' ἐγὼ κάμον οὐδέ τις ἄλλος. </l>
<l n="190">θάμνος ἔφυ τανύφυλλος ἐλαίης ἕρκεος ἐντός, </l>
<l n="191">ἀκμηνὸς θαλέθων· πάχετος δ' ἦν ἠΰτε κίων. </l>
<l n="192">τῷ δ' ἐγὼ ἀμφιβαλὼν θάλαμον δέμον, ὄφρ' ἐτέλεσσα, </l>
<l n="193">πυκνῇσιν λιθάδεσσι, καὶ εὖ καθύπερθεν ἔρεψα, </l>
<l n="194">κολλητὰς δ' ἐπέθηκα θύρας, πυκινῶς ἀραρυίας. </l>
<l n="195">καὶ τότ' ἔπειτ' ἀπέκοψα κόμην τανυφύλλου ἐλαίης, </l>
<l n="196">κορμὸν δ' ἐκ ῥίζης προταμὼν ἀμφέξεσα χαλκῷ </l>
<l n="197">εὖ καὶ ἐπισταμένως καὶ ἐπὶ στάθμην ἴθυνα, </l>
<l n="198">ἑρμῖν' ἀσκήσας, τέτρηνα δὲ πάντα τερέτρῳ. </l>
<l n="199">ἐκ δὲ τοῦ ἀρχόμενος λέχος ἔξεον, ὄφρ' ἐτέλεσσα, </l>
<l n="200">δαιδάλλων χρυσῷ τε καὶ ἀργύρῳ ἠδ' ἐλέφαντι· </l>
<l n="201">ἐν δ' ἐτάνυσσ' ἱμάντα βοὸς φοίνικι φαεινόν. </l>
<l n="202">οὕτω τοι τόδε σῆμα πιφαύσκομαι· οὐδέ τι οἶδα, </l>
<l n="203">ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη </l>
<l n="204">ἀνδρῶν ἄλλοσε θῆκε, ταμὼν ὕπο πυθμέν' ἐλαίης." </l>
<l n="205" rend="indent(1)">ὣς φάτο, τῆς δ' αὐτοῦ λύτο γούνατα καὶ φίλον ἦτορ, </l>
<l n="206">σήματ' ἀναγνούσῃ, τά οἱ ἔμπεδα πέφραδ' Ὀδυσσεύς· </l>
<l n="207">δακρύσασα δ' ἔπειτ' ἰθὺς κίεν, ἀμφὶ δὲ χεῖρας </l>
<l n="208">δειρῇ βάλλ' Ὀδυσῆϊ, κάρη δ' ἔκυσ' ἠδὲ προσηύδα· </l>
<l n="209" rend="indent(1)">"μή μοι, Ὀδυσσεῦ, σκύζευ, ἐπεὶ τά περ ἄλλα μάλιστα </l>
<l n="210">ἀνθρώπων πέπνυσο· θεοὶ δ' ὤπαζον ὀϊζύν, </l>
<l n="211">οἳ νῶϊν ἀγάσαντο παρ' ἀλλήλοισι μένοντε <pb/> </l>
<l n="212">ἥβης ταρπῆναι καὶ γήραος οὐδὸν ἱκέσθαι. </l>
<l n="213">αὐτὰρ μὴ νῦν μοι τόδε χώεο μηδὲ νεμέσσα, </l>
<l n="214">οὕνεκά σ' οὐ τὸ πρῶτον, ἐπεὶ ἴδον, ὧδ' ἀγάπησα. </l>
<l n="215">αἰεὶ γάρ μοι θυμὸς ἐνὶ στήθεσσι φίλοισιν </l>
<l n="216">ἐρρίγει, μή τίς με βροτῶν ἀπάφοιτ' ἐπέεσσιν </l>
<l n="217">ἐλθών· πολλοὶ γὰρ κακὰ κέρδεα βουλεύουσιν. </l>
<l n="218">οὐδέ κεν Ἀργείη Ἑλένη, Διὸς ἐκγεγαυῖα, </l>
<l n="219">ἀνδρὶ παρ' ἀλλοδαπῷ ἐμίγη φιλότητι καὶ εὐνῇ, </l>
<l n="220">εἰ ᾔδη, ὅ μιν αὖτις ἀρήϊοι υἷες Ἀχαιῶν </l>
<l n="221">ἀξέμεναι οἶκόνδε φίλην ἐς πατρίδ' ἔμελλον. </l>
<l n="222">τὴν δ' ἦ τοι ῥέξαι θεὸς ὤρορεν ἔργον ἀεικές· </l>
<l n="223">τὴν δ' ἄτην οὐ πρόσθεν ἑῷ ἐγκάτθετο θυμῷ </l>
<l n="224">λυγρήν, ἐξ ἧς πρῶτα καὶ ἡμέας ἵκετο πένθος. </l>
<l n="225">νῦν δ', ἐπεὶ ἤδη σήματ' ἀριφραδέα κατέλεξας </l>
<l n="226">εὐνῆς ἡμετέρης, τὴν οὐ βροτὸς ἄλλος ὀπώπει, </l>
<l n="227">ἀλλ' οἶοι σύ τ' ἐγώ τε καὶ ἀμφίπολος μία μούνη, </l>
<l n="228">Ἀκτορίς, ἥν μοι δῶκε πατὴρ ἔτι δεῦρο κιούσῃ, </l>
<l n="229">ἣ νῶϊν εἴρυτο θύρας πυκινοῦ θαλάμοιο, </l>
<l n="230">πείθεις δή μευ θυμόν, ἀπηνέα περ μάλ' ἐόντα." </l>
<l n="231" rend="indent(1)">ὣς φάτο, τῷ δ' ἔτι μᾶλλον ὑφ' ἵμερον ὦρσε γόοιο· </l>
<l n="232">κλαῖε δ' ἔχων ἄλοχον θυμαρέα, κεδνὰ ἰδυῖαν. </l>
<l n="233">ὡς δ' ὅτ' ἂν ἀσπάσιος γῆ νηχομένοισι φανήῃ, </l>
<l n="234">ὧν τε Ποσειδάων εὐεργέα νῆ' ἐνὶ πόντῳ </l>
<l n="235">ῥαίσῃ, ἐπειγομένην ἀνέμῳ καὶ κύματι πηγῷ· </l>
<l n="236">παῦροι δ' ἐξέφυγον πολιῆς ἁλὸς ἤπειρόνδε </l>
<l n="237">νηχόμενοι, πολλὴ δὲ περὶ χροῒ τέτροφεν ἅλμη, <pb/> </l>
<l n="238">ἀσπάσιοι δ' ἐπέβαν γαίης, κακότητα φυγόντες· </l>
<l n="239">ὣς ἄρα τῇ ἀσπαστὸς ἔην πόσις εἰσοροώσῃ, </l>
<l n="240">δειρῆς δ' οὔ πω πάμπαν ἀφίετο πήχεε λευκώ. </l>
<l n="241">καί νύ κ' ὀδυρομένοισι φάνη ῥοδοδάκτυλος Ἠώς, </l>
<l n="242">εἰ μὴ ἄρ' ἄλλ' ἐνόησε θεὰ γλαυκῶπις Ἀθήνη. </l>
<l n="243">νύκτα μὲν ἐν περάτῃ δολιχὴν σχέθεν, Ἠῶ δ' αὖτε </l>
<l n="244">ῥύσατ' ἐπ' Ὠκεανῷ χρυσόθρονον οὐδ' ἔα ἵππους </l>
<l n="245">ζεύγνυσθ' ὠκύποδας φάος ἀνθρώποισι φέροντας, </l>
<l n="246">Λάμπον καὶ Φαέθονθ', οἵ τ' Ἠῶ πῶλοι ἄγουσι. </l>
<l n="247">καὶ τότ' ἄρ' ἣν ἄλοχον προσέφη πολύμητις Ὀδυσσεύς· </l>
<l n="248" rend="indent(1)">"ὦ γύναι, οὐ γάρ πω πάντων ἐπὶ πείρατ' ἀέθλων </l>
<l n="249">ἤλθομεν, ἀλλ' ἔτ' ὄπισθεν ἀμέτρητος πόνος ἔσται, </l>
<l n="250">πολλὸς καὶ χαλεπός, τὸν ἐμὲ χρὴ πάντα τελέσσαι. </l>
<l n="251">ὣς γάρ μοι ψυχὴ μαντεύσατο Τειρεσίαο </l>
<l n="252">ἤματι τῷ, ὅτε δὴ κατέβην δόμον Ἄϊδος εἴσω, </l>
<l n="253">νόστον ἑταίροισιν διζήμενος ἠδ' ἐμοὶ αὐτῷ. </l>
<l n="254">ἀλλ' ἔρχευ, λέκτρονδ' ἴομεν, γύναι, ὄφρα καὶ ἤδη </l>
<l n="255">ὕπνῳ ὕπο γλυκερῷ ταρπώμεθα κοιμηθέντες." </l>
<l n="256" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="257">"εὐνὴ μὲν δὴ σοί γε τότ' ἔσσεται, ὁππότε θυμῷ </l>
<l n="258">σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι </l>
<l n="259">οἶκον ἐϋκτίμενον καὶ σὴν ἐς πατρίδα γαῖαν· </l>
<l n="260">ἀλλ' ἐπεὶ ἐφράσθης καί τοι θεὸς ἔμβαλε θυμῷ, </l>
<l n="261">εἴπ' ἄγε μοι τὸν ἄεθλον, ἐπεὶ καὶ ὄπισθεν, ὀΐω, </l>
<l n="262">πεύσομαι, αὐτίκα δ' ἐστὶ δαήμεναι οὔ τι χέρειον." </l>
<l n="263" rend="indent(1)">τὴν δ' ἀπαμειβόμενος προσέφη πολύμητις Ὀδυσσεύς· </l>
<l n="264">"δαιμονίη, τί τ' ἄρ' αὖ με μάλ' ὀτρύνουσα κελεύεις <pb/> </l>
<l n="265">εἰπέμεν; αὐτὰρ ἐγὼ μυθήσομαι οὐδ' ἐπικεύσω. </l>
<l n="266">οὐ μέν τοι θυμὸς κεχαρήσεται· οὐδὲ γὰρ αὐτὸς </l>
<l n="267">χαίρω, ἐπεὶ μάλα πολλὰ βροτῶν ἐπὶ ἄστε' ἄνωγεν </l>
<l n="268">ἐλθεῖν, ἐν χείρεσσιν ἔχοντ' εὐῆρες ἐρετμόν, </l>
<l n="269">εἰς ὅ κε τοὺς ἀφίκωμαι, οἳ οὐκ ἴσασι θάλασσαν </l>
<l n="270">ἀνέρες οὐδέ θ' ἅλεσσι μεμιγμένον εἶδαρ ἔδουσιν· </l>
<l n="271">οὐδ' ἄρα τοὶ ἴσασι νέας φοινικοπαρῄους </l>
<l n="272">οὐδ' εὐήρε' ἐρετμά, τά τε πτερὰ νηυσὶ πέλονται. </l>
<l n="273">σῆμα δέ μοι τόδ' ἔειπεν ἀριφραδές, οὐδέ σε κεύσω· </l>
<l n="274">ὁππότε κεν δή μοι ξυμβλήμενος ἄλλος ὁδίτης </l>
<l n="275">φήῃ ἀθηρηλοιγὸν ἔχειν ἀνὰ φαιδίμῳ ὤμῳ, </l>
<l n="276">καὶ τότε μ' ἐν γαίῃ πήξαντ' ἐκέλευσεν ἐρετμόν, </l>
<l n="277">ἕρξανθ' ἱερὰ καλὰ Ποσειδάωνι ἄνακτι, </l>
<l n="278">ἀρνειὸν ταῦρόν τε συῶν τ' ἐπιβήτορα κάπρον, </l>
<l n="279">οἴκαδ' ἀποστείχειν ἕρδειν θ' ἱερὰς ἑκατόμβας </l>
<l n="280">ἀθανάτοισι θεοῖσι, τοὶ οὐρανὸν εὐρὺν ἔχουσι, </l>
<l n="281">πᾶσι μάλ' ἑξείης· θάνατος δέ μοι ἐξ ἁλὸς αὐτῷ </l>
<l n="282">ἀβληχρὸς μάλα τοῖος ἐλεύσεται, ὅς κέ με πέφνῃ </l>
<l n="283">γήρᾳ ὕπο λιπαρῷ ἀρημένον· ἀμφὶ δὲ λαοὶ </l>
<l n="284">ὄλβιοι ἔσσονται. τὰ δέ μοι φάτο πάντα τελεῖσθαι." </l>
<l n="285" rend="indent(1)">τὸν δ' αὖτε προσέειπε περίφρων Πηνελόπεια· </l>
<l n="286">"εἰ μὲν δὴ γῆράς γε θεοὶ τελέουσιν ἄρειον, </l>
<l n="287">ἐλπωρή τοι ἔπειτα κακῶν ὑπάλυξιν ἔσεσθαι." </l>
<l n="288" rend="indent(1)">ὥς οἱ μὲν τοιαῦτα πρὸς ἀλλήλους ἀγόρευον· </l>
<l n="289">τόφρα δ' ἄρ' Εὐρυνόμη τε ἰδὲ τροφὸς ἔντυον εὐνὴν </l>
<l n="290">ἐσθῆτος μαλακῆς δαΐδων ὕπο λαμπομενάων. </l>
<l n="291">αὐτὰρ ἐπεὶ στόρεσαν πυκινὸν λέχος ἐγκονέουσαι, </l>
<l n="292">γρηῢς μὲν κείουσα πάλιν οἶκόνδε βεβήκει, <pb/> </l>
<l n="293">τοῖσιν δ' Εὐρυνόμη θαλαμηπόλος ἡγεμόνευεν </l>
<l n="294">ἐρχομένοισι λέχοσδε δάος μετὰ χερσὶν ἔχουσα· </l>
<l n="295">ἐς θάλαμον δ' ἀγαγοῦσα πάλιν κίεν. οἱ μὲν ἔπειτα </l>
<l n="296">ἀσπάσιοι λέκτροιο παλαιοῦ θεσμὸν ἵκοντο· </l>
<l n="297">αὐτὰρ Τηλέμαχος καὶ βουκόλος ἠδὲ συβώτης </l>
<l n="298">παῦσαν ἄρ' ὀρχηθμοῖο πόδας, παῦσαν δὲ γυναῖκας, </l>
<l n="299">αὐτοὶ δ' εὐνάζοντο κατὰ μέγαρα σκιόεντα. </l>
<l n="300" rend="indent(1)">τὼ δ' ἐπεὶ οὖν φιλότητος ἐταρπήτην ἐρατεινῆς, </l>
<l n="301">τερπέσθην μύθοισι, πρὸς ἀλλήλους ἐνέποντες, </l>
<l n="302">ἡ μὲν ὅσ' ἐν μεγάροισιν ἀνέσχετο δῖα γυναικῶν </l>
<l n="303">ἀνδρῶν μνηστήρων ἐσορῶσ' ἀΐδηλον ὅμιλον, </l>
<l n="304">οἳ ἕθεν εἵνεκα πολλά, βόας καὶ ἴφια μῆλα, </l>
<l n="305">ἔσφαζον, πολλὸς δὲ πίθων ἠφύσσετο οἶνος· </l>
<l n="306">αὐτὰρ διογενὴς Ὀδυσεύς, ὅσα κήδε' ἔθηκεν </l>
<l n="307">ἀνθρώποισ' ὅσα τ' αὐτὸς ὀϊζύσας ἐμόγησε, </l>
<l n="308">πάντ' ἔλεγ'· ἡ δ' ἄρα τέρπετ' ἀκούουσ', οὐδέ οἱ ὕπνος </l>
<l n="309">πῖπτεν ἐπὶ βλεφάροισι πάρος καταλέξαι ἅπαντα. </l>
<l n="310" rend="indent(1)">ἤρξατο δ', ὡς πρῶτον Κίκονας δάμασ', αὐτὰρ ἔπειτα </l>
<l n="311">ἦλθεν Λωτοφάγων ἀνδρῶν πίειραν ἄρουραν· </l>
<l n="312">ἠδ' ὅσα Κύκλωψ ἕρξε, καὶ ὡς ἀπετείσατο ποινὴν </l>
<l n="313">ἰφθίμων ἑτάρων, οὓς ἤσθιεν οὐδ' ἐλέαιρεν· </l>
<l n="314">ἠδ' ὡς Αἴολον ἵκεθ', ὅ μιν πρόφρων ὑπέδεκτο </l>
<l n="315">καὶ πέμπ', οὐδέ πω αἶσα φίλην ἐς πατρίδ' ἱκέσθαι </l>
<l n="316">ἤην, ἀλλά μιν αὖτις ἀναρπάξασα θύελλα </l>
<l n="317">πόντον ἐπ' ἰχθυόεντα φέρεν βαρέα στενάχοντα· </l>
<l n="318">ἠδ' ὡς Τηλέπυλον Λαιστρυγονίην ἀφίκανεν, </l>
<l n="319">οἳ νῆάς τ' ὄλεσαν καὶ ἐϋκνήμιδας ἑταίρους <pb/> </l>
<l n="320">[πάντας· Ὀδυσσεὺς δ' οἶος ὑπέκφυγε νηῒ μελαίνῃ.] </l>
<l n="321">καὶ Κίρκης κατέλεξε δόλον πολυμηχανίην τε, </l>
<l n="322">ἠδ' ὡς εἰς Ἀΐδεω δόμον ἤλυθεν εὐρώεντα </l>
<l n="323">ψυχῇ χρησόμενος Θηβαίου Τειρεσίαο </l>
<l n="324">νηῒ πολυκλήϊδι, καὶ εἴσιδε πάντας ἑταίρους </l>
<l n="325">μητέρα θ', ἥ μιν ἔτικτε καὶ ἔτρεφε τυτθὸν ἐόντα· </l>
<l n="326">ἠδ' ὡς Σειρήνων ἁδινάων φθόγγον ἄκουσεν, </l>
<l n="327">ὥς θ' ἵκετο Πλαγκτὰς πέτρας δεινήν τε Χάρυβδιν </l>
<l n="328">Σκύλλην θ', ἣν οὔ πώ ποτ' ἀκήριοι ἄνδρες ἄλυξαν· </l>
<l n="329">ἠδ' ὡς Ἠελίοιο βόας κατέπεφνον ἑταῖροι· </l>
<l n="330">ἠδ' ὡς νῆα θοὴν ἔβαλε ψολόεντι κεραυνῷ </l>
<l n="331">Ζεὺς ὑψιβρεμέτης, ἀπὸ δ' ἔφθιθεν ἐσθλοὶ ἑταῖροι </l>
<l n="332">πάντες ὁμῶς, αὐτὸς δὲ κακὰς ὑπὸ κῆρας ἄλυξεν· </l>
<l n="333">ὥς θ' ἵκετ' Ὠγυγίην νῆσον νύμφην τε Καλυψώ, </l>
<l n="334">ἣ δή μιν κατέρυκε, λιλαιομένη πόσιν εἶναι, </l>
<l n="335">ἐν σπέεσι γλαφυροῖσι καὶ ἔτρεφεν ἠδὲ ἔφασκεν </l>
<l n="336">θήσειν ἀθάνατον καὶ ἀγήραον ἤματα πάντα· </l>
<l n="337">ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν· </l>
<l n="338">ἠδ' ὡς ἐς Φαίηκας ἀφίκετο πολλὰ μογήσας, </l>
<l n="339">οἳ δή μιν περὶ κῆρι θεὸν ὣς τιμήσαντο </l>
<l n="340">καὶ πέμψαν σὺν νηῒ φίλην ἐς πατρίδα γαῖαν, </l>
<l n="341">χαλκόν τε χρυσόν τε ἅλις ἐσθῆτά τε δόντες. </l>
<l n="342">τοῦτ' ἄρα δεύτατον εἶπεν ἔπος, ὅτε οἱ γλυκὺς ὕπνος </l>
<l n="343">λυσιμελὴς ἐπόρουσε, λύων μελεδήματα θυμοῦ. </l>
<l n="344" rend="indent(1)">ἡ δ' αὖτ' ἄλλ' ἐνόησε θεὰ γλαυκῶπις Ἀθήνη· </l>
<l n="345">ὁππότε δή ῥ' Ὀδυσῆα ἐέλπετο ὃν κατὰ θυμὸν </l>
<l n="346">εὐνῆς ἧς ἀλόχου ταρπήμεναι ἠδὲ καὶ ὕπνου, </l>
<l n="347">αὐτίκ' ἀπ' Ὠκεανοῦ χρυσόθρονον ἠριγένειαν <pb/> </l>
<l n="348">ὦρσεν, ἵν' ἀνθρώποισι φόως φέροι. ὦρτο δ' Ὀδυσσεὺς </l>
<l n="349">εὐνῆς ἐκ μαλακῆς, ἀλόχῳ δ' ἐπὶ μῦθον ἔτελλεν· </l>
<l n="350" rend="indent(1)">"ὦ γύναι, ἤδη μὲν πολέων κεκορήμεθ' ἀέθλων </l>
<l n="351">ἀμφοτέρω, σὺ μὲν ἐνθάδ' ἐμὸν πολυκηδέα νόστον </l>
<l n="352">κλαίουσ'· αὐτὰρ ἐμὲ Ζεὺς ἄλγεσι καὶ θεοὶ ἄλλοι </l>
<l n="353">ἱέμενον πεδάασκον ἐμῆς ἀπὸ πατρίδος αἴης. </l>
<l n="354">νῦν δ' ἐπεὶ ἀμφοτέρω πολυήρατον ἱκόμεθ' εὐνήν, </l>
<l n="355">κτήματα μέν, τά μοί ἐστι, κομιζέμεν ἐν μεγάροισι, </l>
<l n="356">μῆλα δ', ἅ μοι μνηστῆρες ὑπερφίαλοι κατέκειρον, </l>
<l n="357">πολλὰ μὲν αὐτὸς ἐγὼ ληΐσσομαι, ἄλλα δ' Ἀχαιοὶ </l>
<l n="358">δώσουσ', εἰς ὅ κε πάντας ἐνιπλήσωσιν ἐπαύλους. </l>
<l n="359">ἀλλ' ἦ τοι μὲν ἐγὼ πολυδένδρεον ἀγρὸν ἄπειμι </l>
<l n="360">ὀψόμενος πατέρ' ἐσθλόν, ὅ μοι πυκινῶς ἀκάχηται· </l>
<l n="361">σοὶ δέ, γύναι, τόδ' ἐπιστέλλω πινυτῇ περ ἐούσῃ· </l>
<l n="362">αὐτίκα γὰρ φάτις εἶσιν ἅμ' ἠελίῳ ἀνιόντι </l>
<l n="363">ἀνδρῶν μνηστήρων, οὓς ἔκτανον ἐν μεγάροισιν· </l>
<l n="364">εἰς ὑπερῷ' ἀναβᾶσα σὺν ἀμφιπόλοισι γυναιξὶν </l>
<l n="365">ἧσθαι, μηδέ τινα προτιόσσεο μηδ' ἐρέεινε." </l>
<l n="366" rend="indent(1)">ἦ ῥα, καὶ ἀμφ' ὤμοισιν ἐδύσετο τεύχεα καλά, </l>
<l n="367">ὦρσε δὲ Τηλέμαχον καὶ βουκόλον ἠδὲ συβώτην, </l>
<l n="368">πάντας δ' ἔντε' ἄνωγεν ἀρήϊα χερσὶν ἑλέσθαι. </l>
<l n="369">οἱ δέ οἱ οὐκ ἀπίθησαν, ἐθωρήσσοντο δὲ χαλκῷ, </l>
<l n="370">ὤϊξαν δὲ θύρας, ἐκ δ' ἤϊον· ἦρχε δ' Ὀδυσσεύς. </l>
<l n="371">ἤδη μὲν φάος ἦεν ἐπὶ χθόνα, τοὺς δ' ἄρ' Ἀθήνη </l>
<l n="372">νυκτὶ κατακρύψασα θοῶς ἐξῆγε πόληος. <pb/> </l>
</div>
<div type="Book" n="24">
<l n="t"><label type="head">ΟΔΥΣΣΕΙΑΣ Ω</label> </l>
<l n="1">Ἑρμῆς δὲ ψυχὰς Κυλλήνιος ἐξεκαλεῖτο </l>
<l n="2">ἀνδρῶν μνηστήρων· ἔχε δὲ ῥάβδον μετὰ χερσὶ </l>
<l n="3">καλὴν χρυσείην, τῇ τ' ἀνδρῶν ὄμματα θέλγει, </l>
<l n="4">ὧν ἐθέλει, τοὺς δ' αὖτε καὶ ὑπνώοντας ἐγείρει· </l>
<l n="5">τῇ ῥ' ἄγε κινήσας, ταὶ δὲ τρίζουσαι ἕποντο. </l>
<l n="6">ὡς δ' ὅτε νυκτερίδες μυχῷ ἄντρου θεσπεσίοιο </l>
<l n="7">τρίζουσαι ποτέονται, ἐπεί κέ τις ἀποπέσῃσιν </l>
<l n="8">ὁρμαθοῦ ἐκ πέτρης, ἀνά τ' ἀλλήλῃσιν ἔχονται, </l>
<l n="9">ὣς αἱ τετριγυῖαι ἅμ' ἤϊσαν· ἦρχε δ' ἄρα σφιν </l>
<l n="10">Ἑρμείας ἀκάκητα κατ' εὐρώεντα κέλευθα. </l>
<l n="11">πὰρ δ' ἴσαν Ὠκεανοῦ τε ῥοὰς καὶ Λευκάδα πέτρην, </l>
<l n="12">ἠδὲ παρ' Ἠελίοιο πύλας καὶ δῆμον Ὀνείρων </l>
<l n="13">ἤϊσαν· αἶψα δ' ἵκοντο κατ' ἀσφοδελὸν λειμῶνα, </l>
<l n="14">ἔνθα τε ναίουσι ψυχαί, εἴδωλα καμόντων. </l>
<l n="15" rend="indent(1)">εὗρον δὲ ψυχὴν Πηληϊάδεω Ἀχιλῆος </l>
<l n="16">καὶ Πατροκλῆος καὶ ἀμύμονος Ἀντιλόχοιο </l>
<l n="17">Αἴαντός θ', ὃς ἄριστος ἔην εἶδός τε δέμας τε </l>
<l n="18">τῶν ἄλλων Δαναῶν μετ' ἀμύμονα Πηλεΐωνα. </l>
<l n="19">ὣς οἱ μὲν περὶ κεῖνον ὁμίλεον· ἀγχίμολον δὲ </l>
<l n="20">ἤλυθ' ἔπι ψυχὴ Ἀγαμέμνονος Ἀτρεΐδαο </l>
<l n="21">ἀχνυμένη· περὶ δ' ἄλλαι ἀγηγέραθ', ὅσσοι ἅμ' αὐτῷ </l>
<l n="22">οἴκῳ ἐν Αἰγίσθοιο θάνον καὶ πότμον ἐπέσπον. </l>
<l n="23">τὸν προτέρη ψυχὴ προσεφώνεε Πηλεΐωνος· <pb/> </l>
<l n="24" rend="indent(1)">"Ἀτρεΐδη, περὶ μέν σε φάμεν Διὶ τερπικεραύνῳ </l>
<l n="25">ἀνδρῶν ἡρώων φίλον ἔμμεναι ἤματα πάντα, </l>
<l n="26">οὕνεκα πολλοῖσίν τε καὶ ἰφθίμοισιν ἄνασσες </l>
<l n="27">δήμῳ ἔνι Τρώων, ὅθι πάσχομεν ἄλγε' Ἀχαιοί. </l>
<l n="28">ἦ τ' ἄρα καὶ σοὶ πρωῒ παραστήσεσθαι ἔμελλε </l>
<l n="29">μοῖρ' ὀλοή, τὴν οὔ τις ἀλεύεται, ὅς κε γένηται. </l>
<l n="30">ὡς ὄφελες τιμῆς ἀπονήμενος, ἧς περ ἄνασσες, </l>
<l n="31">δήμῳ ἔνι Τρώων θάνατον καὶ πότμον ἐπισπεῖν· </l>
<l n="32">τῶ κέν τοι τύμβον μὲν ἐποίησαν Παναχαιοί, </l>
<l n="33">ἠδέ κε καὶ σῷ παιδὶ μέγα κλέος ἤρα' ὀπίσσω· </l>
<l n="34">νῦν δ' ἄρα σ' οἰκτίστῳ θανάτῳ εἵμαρτο ἁλῶναι." </l>
<l n="35" rend="indent(1)">τὸν δ' αὖτε ψυχὴ προσεφώνεεν Ἀτρεΐδαο· </l>
<l n="36">"ὄλβιε Πηλέος υἱέ, θεοῖσ' ἐπιείκελ' Ἀχιλλεῦ, </l>
<l n="37">ὃς θάνες ἐν Τροίῃ ἑκὰς Ἄργεος· ἀμφὶ δέ σ' ἄλλοι </l>
<l n="38">κτείνοντο Τρώων καὶ Ἀχαιῶν υἷες ἄριστοι, </l>
<l n="39">μαρνάμενοι περὶ σεῖο· σὺ δ' ἐν στροφάλιγγι κονίης </l>
<l n="40">κεῖσο μέγας μεγαλωστί, λελασμένος ἱπποσυνάων. </l>
<l n="41">ἡμεῖς δὲ πρόπαν ἦμαρ ἐμαρνάμεθ'· οὐδέ κε πάμπαν </l>
<l n="42">παυσάμεθα πτολέμου, εἰ μὴ Ζεὺς λαίλαπι παῦσεν. </l>
<l n="43">αὐτὰρ ἐπεί σ' ἐπὶ νῆας ἐνείκαμεν ἐκ πολέμοιο, </l>
<l n="44">κάτθεμεν ἐν λεχέεσσι, καθήραντες χρόα καλὸν </l>
<l n="45">ὕδατί τε λιαρῷ καὶ ἀλείφατι· πολλὰ δέ σ' ἀμφὶ </l>
<l n="46">δάκρυα θερμὰ χέον Δαναοὶ κείροντό τε χαίτας. </l>
<l n="47">μήτηρ δ' ἐξ ἁλὸς ἦλθε σὺν ἀθανάτῃσ' ἁλίῃσιν </l>
<l n="48">ἀγγελίης ἀΐουσα· βοὴ δ' ἐπὶ πόντον ὀρώρει </l>
<l n="49">θεσπεσίη, ὑπὸ δὲ τρόμος ἤλυθε πάντας Ἀχαιούς. </l>
<l n="50">καί νύ κ' ἀναΐξαντες ἔβαν κοίλας ἐπὶ νῆας, </l>
<l n="51">εἰ μὴ ἀνὴρ κατέρυκε παλαιά τε πολλά τε εἰδώς, </l>
<l n="52">Νέστωρ, οὗ καὶ πρόσθεν ἀρίστη φαίνετο βουλή· <pb/> </l>
<l n="53">ὅ σφιν ἐῢ φρονέων ἀγορήσατο καὶ μετέειπεν· </l>
<l n="54">’ἴσχεσθ', Ἀργεῖοι, μὴ φεύγετε, κοῦροι Ἀχαιῶν. </l>
<l n="55">μήτηρ ἐξ ἁλὸς ἥδε σὺν ἀθανάτῃσ' ἁλίῃσιν </l>
<l n="56">ἔρχεται, οὗ παιδὸς τεθνηότος ἀντιόωσα.’ </l>
<l n="57">ὣς ἔφαθ', οἱ δ' ἔσχοντο φόβου μεγάθυμοι Ἀχαιοί. </l>
<l n="58">ἀμφὶ δέ σ' ἔστησαν κοῦραι ἁλίοιο γέροντος </l>
<l n="59">οἴκτρ' ὀλοφυρόμεναι, περὶ δ' ἄμβροτα εἵματα ἕσσαν. </l>
<l n="60">Μοῦσαι δ' ἐννέα πᾶσαι ἀμειβόμεναι ὀπὶ καλῇ </l>
<l n="61">θρήνεον· ἔνθα κεν οὔ τιν' ἀδάκρυτόν γ' ἐνόησας </l>
<l n="62">Ἀργείων· τοῖον γὰρ ὑπώρορε Μοῦσα λίγεια. </l>
<l n="63">ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ </l>
<l n="64">κλαίομεν ἀθάνατοί τε θεοὶ θνητοί τ' ἄνθρωποι· </l>
<l n="65">ὀκτωκαιδεκάτῃ δ' ἔδομεν πυρί· πολλὰ δ' ἐπ' αὐτῷ </l>
<l n="66">μῆλα κατεκτάνομεν μάλα πίονα καὶ ἕλικας βοῦς. </l>
<l n="67">καίεο δ' ἔν τ' ἐσθῆτι θεῶν καὶ ἀλείφατι πολλῷ </l>
<l n="68">καὶ μέλιτι γλυκερῷ· πολλοὶ δ' ἥρωες Ἀχαιοὶ </l>
<l n="69">τεύχεσιν ἐρρώσαντο πυρὴν πέρι καιομένοιο, </l>
<l n="70">πεζοί θ' ἱππῆές τε· πολὺς δ' ὀρυμαγδὸς ὀρώρει. </l>
<l n="71">αὐτὰρ ἐπεὶ δή σε φλὸξ ἤνυσεν Ἡφαίστοιο, </l>
<l n="72">ἠῶθεν δή τοι λέγομεν λεύκ' ὀστέ', Ἀχιλλεῦ, </l>
<l n="73">οἴνῳ ἐν ἀκρήτῳ καὶ ἀλείφατι. δῶκε δὲ μήτηρ </l>
<l n="74">χρύσεον ἀμφιφορῆα· Διωνύσοιο δὲ δῶρον </l>
<l n="75">φάσκ' ἔμεναι, ἔργον δὲ περικλυτοῦ Ἡφαίστοιο. </l>
<l n="76">ἐν τῷ τοι κεῖται λεύκ' ὀστέα, φαίδιμ' Ἀχιλλεῦ, </l>
<l n="77">μίγδα δὲ Πατρόκλοιο Μενοιτιάδαο θανόντος, </l>
<l n="78">χωρὶς δ' Ἀντιλόχοιο, τὸν ἔξοχα τῖες ἁπάντων </l>
<l n="79">τῶν ἄλλων ἑτάρων μετὰ Πάτροκλόν γε θανόντα. </l>
<l n="80">ἀμφ' αὐτοῖσι δ' ἔπειτα μέγαν καὶ ἀμύμονα τύμβον <pb/> </l>
<l n="81">χεύαμεν Ἀργείων ἱερὸς στρατὸς αἰχμητάων </l>
<l n="82">ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ, </l>
<l n="83">ὥς κεν τηλεφανὴς ἐκ ποντόφιν ἀνδράσιν εἴη </l>
<l n="84">τοῖσ', οἳ νῦν γεγάασι καὶ οἳ μετόπισθεν ἔσονται. </l>
<l n="85">μήτηρ δ' αἰτήσασα θεοὺς περικαλλέ' ἄεθλα </l>
<l n="86">θῆκε μέσῳ ἐν ἀγῶνι ἀριστήεσσιν Ἀχαιῶν. </l>
<l n="87">ἤδη μὲν πολέων τάφῳ ἀνδρῶν ἀντεβόλησας </l>
<l n="88">ἡρώων, ὅτε κέν ποτ' ἀποφθιμένου βασιλῆος </l>
<l n="89">ζώννυνταί τε νέοι καὶ ἐπεντύνωνται ἄεθλα· </l>
<l n="90">ἀλλά κε κεῖνα μάλιστα ἰδὼν θηήσαο θυμῷ, </l>
<l n="91">οἷ' ἐπὶ σοὶ κατέθηκε θεὰ περικαλλέ' ἄεθλα, </l>
<l n="92">ἀργυρόπεζα Θέτις· μάλα γὰρ φίλος ἦσθα θεοῖσιν. </l>
<l n="93">ὣς σὺ μὲν οὐδὲ θανὼν ὄνομ' ὤλεσας, ἀλλά τοι αἰεὶ </l>
<l n="94">πάντας ἐπ' ἀνθρώπους κλέος ἔσσεται ἐσθλόν, Ἀχιλλεῦ· </l>
<l n="95">αὐτὰρ ἐμοὶ τί τόδ' ἦδος, ἐπεὶ πόλεμον τολύπευσα; </l>
<l n="96">ἐν νόστῳ γάρ μοι Ζεὺς μήσατο λυγρὸν ὄλεθρον </l>
<l n="97">Αἰγίσθου ὑπὸ χερσὶ καὶ οὐλομένης ἀλόχοιο." </l>
<l n="98" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον· </l>
<l n="99">ἀγχίμολον δέ σφ' ἦλθε διάκτορος Ἀργεϊφόντης </l>
<l n="100">ψυχὰς μνηστήρων κατάγων Ὀδυσῆϊ δαμέντων. </l>
<l n="101">τὼ δ' ἄρα θαμβήσαντ' ἰθὺς κίον, ὡς ἐσιδέσθην. </l>
<l n="102">ἔγνω δὲ ψυχὴ Ἀγαμέμνονος Ἀτρεΐδαο </l>
<l n="103">παῖδα φίλον Μελανῆος, ἀγακλυτὸν Ἀμφιμέδοντα· </l>
<l n="104">ξεῖνος γάρ οἱ ἔην Ἰθάκῃ ἔνι οἰκία ναίων. </l>
<l n="105">τὸν προτέρη ψυχὴ προσεφώνεεν Ἀτρεΐδαο· </l>
<l n="106" rend="indent(1)">"Ἀμφίμεδον, τί παθόντες ἐρεμνὴν γαῖαν ἔδυτε </l>
<l n="107">πάντες κεκριμένοι καὶ ὁμήλικες; οὐδέ κεν ἄλλως </l>
<l n="108">κρινάμενος λέξαιτο κατὰ πτόλιν ἄνδρας ἀρίστους. </l>
<l n="109">ἢ ὔμμ' ἐν νήεσσι Ποσειδάων ἐδάμασσεν <pb/> </l>
<l n="110">ὄρσας ἀργαλέους ἀνέμους καὶ κύματα μακρά, </l>
<l n="111">ἦ που ἀνάρσιοι ἄνδρες ἐδηλήσαντ' ἐπὶ χέρσου </l>
<l n="112">βοῦς περιταμνομένους ἠδ' οἰῶν πώεα καλά, </l>
<l n="113">ἦε περὶ πτόλιος μαχεούμενοι ἠδὲ γυναικῶν; </l>
<l n="114">εἰπέ μοι εἰρομένῳ· ξεῖνος δέ τοι εὔχομαι εἶναι. </l>
<l n="115">ἦ οὐ μέμνῃ, ὅτε κεῖσε κατήλυθον ὑμέτερον δῶ </l>
<l n="116">ὀτρυνέων Ὀδυσῆα σὺν ἀντιθέῳ Μενελάῳ </l>
<l n="117">Ἴλιον εἰς ἅμ' ἕπεσθαι ἐϋσσέλμων ἐπὶ νηῶν; </l>
<l n="118">μηνὶ δ' ἐν οὔλῳ πάντα περήσαμεν εὐρέα πόντον, </l>
<l n="119">σπουδῇ παρπεπιθόντες Ὀδυσσῆα πτολίπορθον." </l>
<l n="120" rend="indent(1)">τὸν δ' αὖτε ψυχὴ προσεφώνεεν Ἀμφιμέδοντος· </l>
<l n="121">["Ἀτρεΐδη κύδιστε, ἄναξ ἀνδρῶν Ἀγάμεμνον,] </l>
<l n="122">μέμνημαι τάδε πάντα, διοτρεφές, ὡς ἀγορεύεις· </l>
<l n="123">σοὶ δ' ἐγὼ εὖ μάλα πάντα καὶ ἀτρεκέως καταλέξω, </l>
<l n="124">ἡμετέρου θανάτοιο κακὸν τέλος, οἷον ἐτύχθη. </l>
<l n="125">μνώμεθ' Ὀδυσσῆος δὴν οἰχομένοιο δάμαρτα· </l>
<l n="126">ἡ δ' οὔτ' ἠρνεῖτο στυγερὸν γάμον οὔτε τελεύτα, </l>
<l n="127">ἡμῖν φραζομένη θάνατον καὶ κῆρα μέλαιναν, </l>
<l n="128">ἀλλὰ δόλον τόνδ' ἄλλον ἐνὶ φρεσὶ μερμήριξε· </l>
<l n="129">στησαμένη μέγαν ἱστὸν ἐνὶ μεγάροισιν ὕφαινε, </l>
<l n="130">λεπτὸν καὶ περίμετρον· ἄφαρ δ' ἡμῖν μετέειπε· </l>
<l n="131">’κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς, </l>
<l n="132">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος </l>
<l n="133">ἐκτελέσω, μή μοι μεταμώνια νήματ' ὄληται, </l>
<l n="134">Λαέρτῃ ἥρωϊ ταφήϊον, εἰς ὅτε κέν μιν </l>
<l n="135">μοῖρ' ὀλοὴ καθέλῃσι τανηλεγέος θανάτοιο, </l>
<l n="136">μή τίς μοι κατὰ δῆμον Ἀχαιϊάδων νεμεσήσῃ, <pb/> </l>
<l n="137">αἴ κεν ἄτερ σπείρου κεῖται πολλὰ κτεατίσσας.’ </l>
<l n="138">ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ. </l>
<l n="139">ἔνθα καὶ ἠματίη μὲν ὑφαίνεσκεν μέγαν ἱστόν, </l>
<l n="140">νύκτας δ' ἀλλύεσκεν, ἐπὴν δαΐδας παραθεῖτο. </l>
<l n="141">ὣς τρίετες μὲν ἔληθε δόλῳ καὶ ἔπειθεν Ἀχαιούς· </l>
<l n="142">ἀλλ' ὅτε τέτρατον ἦλθεν ἔτος καὶ ἐπήλυθον ὧραι, </l>
<l n="143">[μηνῶν φθινόντων, περὶ δ' ἤματα πόλλ' ἐτελέσθη,] </l>
<l n="144">καὶ τότε δή τις ἔειπε γυναικῶν, ἣ σάφα ᾔδη, </l>
<l n="145">καὶ τήν γ' ἀλλύουσαν ἐφεύρομεν ἀγλαὸν ἱστόν. </l>
<l n="146">ὣς τὸ μὲν ἐξετέλεσσε καὶ οὐκ ἐθέλουσ', ὑπ' ἀνάγκης. </l>
<l n="147">εὖθ' ἡ φᾶρος ἔδειξεν, ὑφήνασα μέγαν ἱστόν, </l>
<l n="148">πλύνασ', ἠελίῳ ἐναλίγκιον ἠὲ σελήνῃ, </l>
<l n="149">καὶ τότε δή ῥ' Ὀδυσῆα κακός ποθεν ἤγαγε δαίμων </l>
<l n="150">ἀγροῦ ἐπ' ἐσχατιήν, ὅθι δώματα ναῖε συβώτης. </l>
<l n="151">ἔνθ' ἦλθεν φίλος υἱὸς Ὀδυσσῆος θείοιο, </l>
<l n="152">ἐκ Πύλου ἠμαθόεντος ἰὼν σὺν νηῒ μελαίνῃ· </l>
<l n="153">τὼ δὲ μνηστῆρσιν θάνατον κακὸν ἀρτύναντε </l>
<l n="154">ἵκοντο προτὶ ἄστυ περικλυτόν, ἦ τοι Ὀδυσσεὺς </l>
<l n="155">ὕστερος, αὐτὰρ Τηλέμαχος πρόσθ' ἡγεμόνευε. </l>
<l n="156">τὸν δὲ συβώτης ἦγε κακὰ χροῒ εἵματ' ἔχοντα, </l>
<l n="157">πτωχῷ λευγαλέῳ ἐναλίγκιον ἠδὲ γέροντι, </l>
<l n="158">σκηπτόμενον· τὰ δὲ λυγρὰ περὶ χροῒ εἵματα ἕστο· </l>
<l n="159">οὐδέ τις ἡμείων δύνατο γνῶναι τὸν ἐόντα, </l>
<l n="160">ἐξαπίνης προφανέντ', οὐδ' οἳ προγενέστεροι ἦσαν, </l>
<l n="161">ἀλλ' ἔπεσίν τε κακοῖσιν ἐνίσσομεν ἠδὲ βολῇσιν. </l>
<l n="162">αὐτὰρ ὁ τεῖος ἐτόλμα ἐνὶ μεγάροισιν ἑοῖσι </l>
<l n="163">βαλλόμενος καὶ ἐνισσόμενος τετληότι θυμῷ· </l>
<l n="164">ἀλλ' ὅτε δή μιν ἔγειρε Διὸς νόος αἰγιόχοιο, <pb/> </l>
<l n="165">σὺν μὲν Τηλεμάχῳ περικαλλέα τεύχε' ἀείρας </l>
<l n="166">ἐς θάλαμον κατέθηκε καὶ ἐκλήϊσεν ὀχῆας, </l>
<l n="167">αὐτὰρ ὁ ἣν ἄλοχον πολυκερδείῃσιν ἄνωγε </l>
<l n="168">τόξον μνηστήρεσσι θέμεν πολιόν τε σίδηρον, </l>
<l n="169">ἡμῖν αἰνομόροισιν ἀέθλια καὶ φόνου ἀρχήν. </l>
<l n="170">οὐδέ τις ἡμείων δύνατο κρατεροῖο βιοῖο </l>
<l n="171">νευρὴν ἐντανύσαι, πολλὸν δ' ἐπιδευέες ἦμεν. </l>
<l n="172">ἀλλ' ὅτε χεῖρας ἵκανεν Ὀδυσσῆος μέγα τόξον, </l>
<l n="173">ἔνθ' ἡμεῖς μὲν πάντες ὁμοκλέομεν ἐπέεσσι </l>
<l n="174">τόξον μὴ δόμεναι, μηδ' εἰ μάλα πόλλ' ἀγορεύοι, </l>
<l n="175">Τηλέμαχος δέ μιν οἶος ἐποτρύνων ἐκέλευσεν. </l>
<l n="176">αὐτὰρ ὁ δέξατο χειρὶ πολύτλας δῖος Ὀδυσσεύς, </l>
<l n="177">ῥηϊδίως δ' ἐτάνυσσε βιόν, διὰ δ' ἧκε σιδήρου· </l>
<l n="178">στῆ δ' ἄρ' ἐπ' οὐδὸν ἰών, ταχέας δ' ἐκχεύατ' ὀϊστοὺς </l>
<l n="179">δεινὸν παπταίνων, βάλε δ' Ἀντίνοον βασιλῆα. </l>
<l n="180">αὐτὰρ ἔπειτ' ἄλλοισ' ἐφίει στονόεντα βέλεμνα </l>
<l n="181">ἄντα τιτυσκόμενος· τοὶ δ' ἀγχιστῖνοι ἔπιπτον. </l>
<l n="182">γνωτὸν δ' ἦν, ὅ ῥά τίς σφι θεῶν ἐπιτάρροθος ἦεν· </l>
<l n="183">αὐτίκα γὰρ κατὰ δώματ' ἐπισπόμενοι μένεϊ σφῷ </l>
<l n="184">κτεῖνον ἐπιστροφάδην, τῶν δὲ στόνος ὤρνυτ' ἀεικὴς </l>
<l n="185">κράτων τυπτομένων, δάπεδον δ' ἅπαν αἵματι θῦεν. </l>
<l n="186">ὣς ἡμεῖς, Ἀγάμεμνον, ἀπωλόμεθ', ὧν ἔτι καὶ νῦν </l>
<l n="187">σώματ' ἀκηδέα κεῖται ἐνὶ μεγάροισ' Ὀδυσῆος· </l>
<l n="188">οὐ γάρ πω ἴσασι φίλοι κατὰ δώμαθ' ἑκάστου, </l>
<l n="189">οἵ κ' ἀπονίψαντες μέλανα βρότον ἐξ ὠτειλέων </l>
<l n="190">κατθέμενοι γοάοιεν· ὃ γὰρ γέρας ἐστὶ θανόντων." </l>
<l n="191" rend="indent(1)">τὸν δ' αὖτε ψυχὴ προσεφώνεεν Ἀτρεΐδαο· <pb/> </l>
<l n="192">"ὄλβιε Λαέρταο πάϊ, πολυμήχαν' Ὀδυσσεῦ, </l>
<l n="193">ἦ ἄρα σὺν μεγάλῃ ἀρετῇ ἐκτήσω ἄκοιτιν· </l>
<l n="194">ὡς ἀγαθαὶ φρένες ἦσαν ἀμύμονι Πηνελοπείῃ, </l>
<l n="195">κούρῃ Ἰκαρίου, ὡς εὖ μέμνητ' Ὀδυσῆος, </l>
<l n="196">ἀνδρὸς κουριδίου. τῶ οἱ κλέος οὔ ποτ' ὀλεῖται </l>
<l n="197">ἧς ἀρετῆς, τεύξουσι δ' ἐπιχθονίοισιν ἀοιδὴν </l>
<l n="198">ἀθάνατοι χαρίεσσαν ἐχέφρονι Πηνελοπείῃ, </l>
<l n="199">οὐχ ὡς Τυνδαρέου κούρη κακὰ μήσατο ἔργα, </l>
<l n="200">κουρίδιον κτείνασα πόσιν, στυγερὴ δέ τ' ἀοιδὴ </l>
<l n="201">ἔσσετ' ἐπ' ἀνθρώπους, χαλεπὴν δέ τε φῆμιν ὀπάσσει </l>
<l n="202">θηλυτέρῃσι γυναιξί, καὶ ἥ κ' εὐεργὸς ἔῃσιν." </l>
<l n="203" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον, </l>
<l n="204">ἑσταότ' εἰν Ἀΐδαο δόμοισ', ὑπὸ κεύθεσι γαίης· </l>
<l n="205">οἱ δ' ἐπεὶ ἐκ πόλιος κατέβαν, τάχα δ' ἀγρὸν ἵκοντο </l>
<l n="206">καλὸν Λαέρταο τετυγμένον, ὅν ῥά ποτ' αὐτὸς </l>
<l n="207">Λαέρτης κτεάτισσεν, ἐπεὶ μάλα πολλὰ μόγησεν. </l>
<l n="208">ἔνθα οἱ οἶκος ἔην, περὶ δὲ κλίσιον θέε πάντῃ, </l>
<l n="209">ἐν τῷ σιτέσκοντο καὶ ἵζανον ἠδὲ ἴαυον </l>
<l n="210">δμῶες ἀναγκαῖοι, τοί οἱ φίλα ἐργάζοντο. </l>
<l n="211">ἐν δὲ γυνὴ Σικελὴ γρηῢς πέλεν, ἥ ῥα γέροντα </l>
<l n="212">ἐνδυκέως κομέεσκεν ἐπ' ἀγροῦ νόσφι πόληος. </l>
<l n="213">ἔνθ' Ὀδυσεὺς δμώεσσι καὶ υἱέϊ μῦθον ἔειπεν· </l>
<l n="214" rend="indent(1)">"ὑμεῖς μὲν νῦν ἔλθετ' ἐϋκτίμενον δόμον εἴσω, </l>
<l n="215">δεῖπνον δ' αἶψα συῶν ἱερεύσατε ὅς τις ἄριστος· </l>
<l n="216">αὐτὰρ ἐγὼ πατρὸς πειρήσομαι ἡμετέροιο, <pb/> </l>
<l n="217">αἴ κέ μ' ἐπιγνώῃ καὶ φράσσεται ὀφθαλμοῖσιν, </l>
<l n="218">ἦέ κεν ἀγνοιῇσι πολὺν χρόνον ἀμφὶς ἐόντα." </l>
<l n="219" rend="indent(1)">ὣς εἰπὼν δμώεσσιν ἀρήϊα τεύχε' ἔδωκεν. </l>
<l n="220">οἱ μὲν ἔπειτα δόμονδε θοῶς κίον, αὐτὰρ Ὀδυσσεὺς </l>
<l n="221">ἄσσον ἴεν πολυκάρπου ἀλῳῆς πειρητίζων. </l>
<l n="222">οὐδ' εὗρεν Δολίον, μέγαν ὄρχατον ἐσκαταβαίνων, </l>
<l n="223">οὐδέ τινα δμώων οὐδ' υἱῶν· ἀλλ' ἄρα τοί γε </l>
<l n="224">αἱμασιὰς λέξοντες ἀλῳῆς ἔμμεναι ἕρκος </l>
<l n="225">ᾤχοντ', αὐτὰρ ὁ τοῖσι γέρων ὁδὸν ἡγεμόνευε. </l>
<l n="226">τὸν δ' οἶον πατέρ' εὗρεν ἐϋκτιμένῃ ἐν ἀλῳῇ, </l>
<l n="227">λιστρεύοντα φυτόν· ῥυπόωντα δὲ ἕστο χιτῶνα, </l>
<l n="228">ῥαπτὸν ἀεικέλιον, περὶ δὲ κνήμῃσι βοείας </l>
<l n="229">κνημῖδας ῥαπτὰς δέδετο, γραπτῦς ἀλεείνων, </l>
<l n="230">χειρῖδάς τ' ἐπὶ χερσὶ βάτων ἕνεκ'· αὐτὰρ ὕπερθεν </l>
<l n="231">αἰγείην κυνέην κεφαλῇ ἔχε, πένθος ἀέξων. </l>
<l n="232">τὸν δ' ὡς οὖν ἐνόησε πολύτλας δῖος Ὀδυσσεὺς </l>
<l n="233">γήραϊ τειρόμενον, μέγα δὲ φρεσὶ πένθος ἔχοντα, </l>
<l n="234">στὰς ἄρ' ὑπὸ βλωθρὴν ὄγχνην κατὰ δάκρυον εἶβε. </l>
<l n="235">μερμήριξε δ' ἔπειτα κατὰ φρένα καὶ κατὰ θυμὸν </l>
<l n="236">κύσσαι καὶ περιφῦναι ἑὸν πατέρ' ἠδὲ ἕκαστα </l>
<l n="237">εἰπεῖν, ὡς ἔλθοι καὶ ἵκοιτ' ἐς πατρίδα γαῖαν, </l>
<l n="238">ἦ πρῶτ' ἐξερέοιτο ἕκαστά τε πειρήσαιτο. </l>
<l n="239">ὧδε δέ οἱ φρονέοντι δοάσσατο κέρδιον εἶναι, </l>
<l n="240">πρῶτον κερτομίοισ' ἔπεσιν διαπειρηθῆναι. </l>
<l n="241">τὰ φρονέων ἰθὺς κίεν αὐτοῦ δῖος Ὀδυσσεύς. </l>
<l n="242">ἦ τοι ὁ μὲν κατέχων κεφαλὴν φυτὸν ἀμφελάχαινε· </l>
<l n="243">τὸν δὲ παριστάμενος προσεφώνεε φαίδιμος υἱός· <pb/> </l>
<l n="244" rend="indent(1)">"ὦ γέρον, οὐκ ἀδαημονίη σ' ἔχει ἀμφιπολεύειν </l>
<l n="245">ὄρχατον, ἀλλ' εὖ τοι κομιδὴ ἔχει, οὐδέ τι πάμπαν, </l>
<l n="246">οὐ φυτόν, οὐ συκῆ, οὐκ ἄμπελος, οὐ μὲν ἐλαίη, </l>
<l n="247">οὐκ ὄγχνη, οὐ πρασιή τοι ἄνευ κομιδῆς κατὰ κῆπον. </l>
<l n="248">ἄλλο δέ τοι ἐρέω, σὺ δὲ μὴ χόλον ἔνθεο θυμῷ· </l>
<l n="249">αὐτόν σ' οὐκ ἀγαθὴ κομιδὴ ἔχει, ἀλλ' ἅμα γῆρας </l>
<l n="250">λυγρὸν ἔχεις αὐχμεῖς τε κακῶς καὶ ἀεικέα ἕσσαι. </l>
<l n="251">οὐ μὲν ἀεργίης γε ἄναξ ἕνεκ' οὔ σε κομίζει, </l>
<l n="252">οὐδέ τί τοι δούλειον ἐπιπρέπει εἰσοράασθαι </l>
<l n="253">εἶδος καὶ μέγεθος· βασιλῆι γὰρ ἀνδρὶ ἔοικας. </l>
<l n="254">τοιούτῳ δὲ ἔοικεν, ἐπεὶ λούσαιτο φάγοι τε, </l>
<l n="255">εὑδέμεναι μαλακῶς· ἡ γὰρ δίκη ἐστὶ γερόντων. </l>
<l n="256">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="257">τεῦ δμώς εἰς ἀνδρῶν; τεῦ δ' ὄρχατον ἀμφιπολεύεις; </l>
<l n="258">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ, </l>
<l n="259">εἰ ἐτεόν γ' Ἰθάκην τήνδ' ἱκόμεθ', ὥς μοι ἔειπεν </l>
<l n="260">οὗτος ἀνὴρ νῦν δὴ ξυμβλήμενος ἐνθάδ' ἰόντι, </l>
<l n="261">οὔ τι μάλ' ἀρτίφρων, ἐπεὶ οὐ τόλμησεν ἕκαστα </l>
<l n="262">εἰπεῖν ἠδ' ἐπακοῦσαι ἐμὸν ἔπος, ὡς ἐρέεινον </l>
<l n="263">ἀμφὶ ξείνῳ ἐμῷ, ἤ που ζώει τε καὶ ἔστιν, </l>
<l n="264">ἦ ἤδη τέθνηκε καὶ εἰν Ἀΐδαο δόμοισιν. </l>
<l n="265">ἐκ γάρ τοι ἐρέω, σὺ δὲ σύνθεο καί μευ ἄκουσον· </l>
<l n="266">ἄνδρα ποτ' ἐξείνισσα φίλῃ ἐν πατρίδι γαίῃ </l>
<l n="267">ἡμέτερόνδ' ἐλθόντα, καὶ οὔ πώ τις βροτὸς ἄλλος </l>
<l n="268">ξείνων τηλεδαπῶν φιλίων ἐμὸν ἵκετο δῶμα· </l>
<l n="269">εὔχετο δ' ἐξ Ἰθάκης γένος ἔμμεναι, αὐτὰρ ἔφασκε </l>
<l n="270">Λαέρτην Ἀρκεισιάδην πατέρ' ἔμμεναι αὐτῷ. </l>
<l n="271">τὸν μὲν ἐγὼ πρὸς δώματ' ἄγων ἐῢ ἐξείνισσα, <pb/> </l>
<l n="272">ἐνδυκέως φιλέων, πολλῶν κατὰ οἶκον ἐόντων, </l>
<l n="273">καί οἱ δῶρα πόρον ξεινήϊα, οἷα ἐῴκει. </l>
<l n="274">χρυσοῦ μέν οἱ δῶκ' εὐεργέος ἑπτὰ τάλαντα, </l>
<l n="275">δῶκα δέ οἱ κρητῆρα πανάργυρον ἀνθεμόεντα, </l>
<l n="276">δώδεκα δ' ἁπλοΐδας χλαίνας, τόσσους δὲ τάπητας, </l>
<l n="277">τόσσα δὲ φάρεα καλά, τόσους δ' ἐπὶ τοῖσι χιτῶνας, </l>
<l n="278">χωρὶς δ' αὖτε γυναῖκας ἀμύμονα ἔργα ἰδυίας </l>
<l n="279">τέσσαρας εἰδαλίμας, ἃς ἤθελεν αὐτὸς ἑλέσθαι." </l>
<l n="280" rend="indent(1)">τὸν δ' ἠμείβετ' ἔπειτα πατὴρ κατὰ δάκρυον εἴβων· </l>
<l n="281">"ξεῖν', ἦ τοι μὲν γαῖαν ἱκάνεις, ἣν ἐρεείνεις, </l>
<l n="282">ὑβρισταὶ δ' αὐτὴν καὶ ἀτάσθαλοι ἄνδρες ἔχουσι. </l>
<l n="283">δῶρα δ' ἐτώσια ταῦτα χαρίζεο, μυρί' ὀπάζων· </l>
<l n="284">εἰ γάρ μιν ζωόν γε κίχεις Ἰθάκης ἐνὶ δήμῳ, </l>
<l n="285">τῶ κέν σ' εὖ δώροισιν ἀμειψάμενος ἀπέπεμψε </l>
<l n="286">καὶ ξενίῃ ἀγαθῇ· ἡ γὰρ θέμις, ὅς τις ὑπάρξῃ. </l>
<l n="287">ἀλλ' ἄγε μοι τόδε εἰπὲ καὶ ἀτρεκέως κατάλεξον· </l>
<l n="288">πόστον δὴ ἔτος ἐστίν, ὅτε ξείνισσας ἐκεῖνον, </l>
<l n="289">σὸν ξεῖνον δύστηνον, ἐμὸν παῖδ', εἴ ποτ' ἔην γε; </l>
<l n="290">δύσμορον· ὅν που τῆλε φίλων καὶ πατρίδος αἴης </l>
<l n="291">ἠέ που ἐν πόντῳ φάγον ἰχθύες, ἢ ἐπὶ χέρσου </l>
<l n="292">θηρσὶ καὶ οἰωνοῖσιν ἕλωρ γένετ'· οὐδέ ἑ μήτηρ </l>
<l n="293">κλαῦσε περιστείλασα πατήρ θ', οἵ μιν τεκόμεσθα· </l>
<l n="294">οὐδ' ἄλοχος πολύδωρος, ἐχέφρων Πηνελόπεια, </l>
<l n="295">κώκυσ' ἐν λεχέεσσιν ἑὸν πόσιν, ὡς ἐπεῴκει, </l>
<l n="296">ὀφθαλμοὺς καθελοῦσα· τὸ γὰρ γέρας ἐστὶ θανόντων. </l>
<l n="297">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ· </l>
<l n="298">τίς πόθεν εἰς ἀνδρῶν; πόθι τοι πόλις ἠδὲ τοκῆες; <pb/> </l>
<l n="299">ποῦ δαὶ νηῦς ἕστηκε θοή, ἥ σ' ἤγαγε δεῦρο </l>
<l n="300">ἀντιθέους θ' ἑτάρους; ἦ ἔμπορος εἰλήλουθας </l>
<l n="301">νηὸς ἐπ' ἀλλοτρίης, οἱ δ' ἐκβήσαντες ἔβησαν;" </l>
<l n="302" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="303">"τοιγὰρ ἐγώ τοι πάντα μάλ' ἀτρεκέως καταλέξω. </l>
<l n="304">εἰμὶ μὲν ἐξ Ἀλύβαντος, ὅθι κλυτὰ δώματα ναίω, </l>
<l n="305">υἱὸς Ἀφείδαντος Πολυπημονίδαο ἄνακτος· </l>
<l n="306">αὐτὰρ ἐμοί γ' ὄνομ' ἐστὶν Ἐπήριτος· ἀλλά με δαίμων </l>
<l n="307">πλάγξ' ἀπὸ Σικανίης δεῦρ' ἐλθέμεν οὐκ ἐθέλοντα· </l>
<l n="308">νηῦς δέ μοι ἥδ' ἕστηκεν ἐπ' ἀγροῦ νόσφι πόληος. </l>
<l n="309">αὐτὰρ Ὀδυσσῆϊ τόδε δὴ πέμπτον ἔτος ἐστίν, </l>
<l n="310">ἐξ οὗ κεῖθεν ἔβη καὶ ἐμῆς ἀπελήλυθε πάτρης, </l>
<l n="311">δύσμορος· ἦ τέ οἱ ἐσθλοὶ ἔσαν ὄρνιθες ἰόντι, </l>
<l n="312">δεξιοί, οἷς χαίρων μὲν ἐγὼν ἀπέπεμπον ἐκεῖνον, </l>
<l n="313">χαῖρε δὲ κεῖνος ἰών· θυμὸς δ' ἔτι νῶϊν ἐώλπει </l>
<l n="314">μείξεσθαι ξενίῃ ἠδ' ἀγλαὰ δῶρα διδώσειν." </l>
<l n="315" rend="indent(1)">ὣς φάτο, τὸν δ' ἄχεος νεφέλη ἐκάλυψε μέλαινα· </l>
<l n="316">ἀμφοτέρῃσι δὲ χερσὶν ἑλὼν κόνιν αἰθαλόεσσαν </l>
<l n="317">χεύατο κὰκ κεφαλῆς πολιῆς, ἁδινὰ στεναχίζων. </l>
<l n="318">τοῦ δ' ὠρίνετο θυμός, ἀνὰ ῥῖνας δέ οἱ ἤδη </l>
<l n="319">δριμὺ μένος προὔτυψε φίλον πατέρ' εἰσορόωντι. </l>
<l n="320">κύσσε δέ μιν περιφὺς ἐπιάλμενος ἠδὲ προσηύδα· </l>
<l n="321" rend="indent(1)">"κεῖνος μὲν δὴ ὅδ' αὐτὸς ἐγώ, πάτερ, ὃν σὺ μεταλλᾷς, </l>
<l n="322">ἤλυθον εἰκοστῷ ἔτεϊ ἐς πατρίδα γαῖαν. </l>
<l n="323">ἀλλ' ἴσχευ κλαυθμοῖο γόοιό τε δακρυόεντος. </l>
<l n="324">ἐκ γάρ τοι ἐρέω· —μάλα δὲ χρὴ σπευδέμεν ἔμπης· — <pb/> </l>
<l n="325">μνηστῆρας κατέπεφνον ἐν ἡμετέροισι δόμοισι </l>
<l n="326">λώβην τεινύμενος θυμαλγέα καὶ κακὰ ἔργα." </l>
<l n="327" rend="indent(1)">τὸν δ' αὖ Λαέρτης ἀπαμείβετο φώνησέν τε· </l>
<l n="328">"εἰ μὲν δὴ Ὀδυσεύς γε, ἐμὸς πάϊς, εἰλήλουθας, </l>
<l n="329">σῆμά τί μοι νῦν εἰπὲ ἀριφραδές, ὄφρα πεποίθω." </l>
<l n="330" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="331">"οὐλὴν μὲν πρῶτον τήνδε φράσαι ὀφθαλμοῖσι, </l>
<l n="332">τὴν ἐν Παρνησῷ μ' ἔλασεν σῦς λευκῷ ὀδόντι </l>
<l n="333">οἰχόμενον· σὺ δέ με προΐεις καὶ πότνια μήτηρ </l>
<l n="334">ἐς πατέρ' Αὐτόλυκον μητρὸς φίλον, ὄφρ' ἂν ἑλοίμην </l>
<l n="335">δῶρα, τὰ δεῦρο μολών μοι ὑπέσχετο καὶ κατένευσεν. </l>
<l n="336">εἰ δ' ἄγε τοι καὶ δένδρε' ἐϋκτιμένην κατ' ἀλῳὴν </l>
<l n="337">εἴπω, ἅ μοί ποτ' ἔδωκας, ἐγὼ δ' ᾔτευν σε ἕκαστα </l>
<l n="338">παιδνὸς ἐών, κατὰ κῆπον ἐπισπόμενος· διὰ δ' αὐτῶν </l>
<l n="339">ἱκνεύμεσθα, σὺ δ' ὠνόμασας καὶ ἔειπες ἕκαστα. </l>
<l n="340">ὄγχνας μοι δῶκας τρεισκαίδεκα καὶ δέκα μηλέας, </l>
<l n="341">συκέας τεσσαράκοντ'· ὄρχους δέ μοι ὧδ' ὀνόμηνας </l>
<l n="342">δώσειν πεντήκοντα, διατρύγιος δὲ ἕκαστος </l>
<l n="343">ἤην; ἔνθα δ' ἀνὰ σταφυλαὶ παντοῖαι ἔασιν, </l>
<l n="344">ὁππότε δὴ Διὸς ὧραι ἐπιβρίσειαν ὕπερθεν." </l>
<l n="345" rend="indent(1)">ὣς φάτο, τοῦ δ' αὐτοῦ λύτο γούνατα καὶ φίλον ἦτορ, </l>
<l n="346">σήματ' ἀναγνόντος, τά οἱ ἔμπεδα πέφραδ' Ὀδυσσεύς· </l>
<l n="347">ἀμφὶ δὲ παιδὶ φίλῳ βάλε πήχεε· τὸν δὲ ποτὶ οἷ </l>
<l n="348">εἷλεν ἀποψύχοντα πολύτλας δῖος Ὀδυσσεύς. </l>
<l n="349">αὐτὰρ ἐπεί ῥ' ἄμπνυτο καὶ ἐς φρένα θυμὸς ἀγέρθη, </l>
<l n="350">ἐξαῦτις μύθοισιν ἀμειβόμενος προσέειπε· </l>
<l n="351" rend="indent(1)">"Ζεῦ πάτερ, ἦ ῥ' ἔτι ἐστὲ θεοὶ κατὰ μακρὸν Ὄλυμπον, </l>
<l n="352">εἰ ἐτεὸν μνηστῆρες ἀτάσθαλον ὕβριν ἔτεισαν. <pb/> </l>
<l n="353">νῦν δ' αἰνῶς δείδοικα κατὰ φρένα, μὴ τάχα πάντες </l>
<l n="354">ἐνθάδ' ἐπέλθωσιν Ἰθακήσιοι, ἀγγελίας δὲ </l>
<l n="355">πάντῃ ἐποτρύνωσι Κεφαλλήνων πολίεσσι." </l>
<l n="356" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="357">"θάρσει· μή τοι ταῦτα μετὰ φρεσὶ σῇσι μελόντων. </l>
<l n="358">ἀλλ' ἴομεν προτὶ οἶκον, ὃς ὀρχάτου ἐγγύθι κεῖται· </l>
<l n="359">ἔνθα δὲ Τηλέμαχον καὶ βουκόλον ἠδὲ συβώτην </l>
<l n="360">προὔπεμψ', ὡς ἂν δεῖπνον ἐφοπλίσσωσι τάχιστα." </l>
<l n="361" rend="indent(1)">ὣς ἄρα φωνήσαντε βάτην πρὸς δώματα καλά. </l>
<l n="362">οἱ δ' ὅτε δή ῥ' ἵκοντο δόμους ἐῢ ναιετάοντας, </l>
<l n="363">εὗρον Τηλέμαχον καὶ βουκόλον ἠδὲ συβώτην </l>
<l n="364">ταμνομένους κρέα πολλὰ κερῶντάς τ' αἴθοπα οἶνον. </l>
<l n="365" rend="indent(1)">τόφρα δὲ Λαέρτην μεγαλήτορα ᾧ ἐνὶ οἴκῳ </l>
<l n="366">ἀμφίπολος Σικελὴ λοῦσεν καὶ χρῖσεν ἐλαίῳ, </l>
<l n="367">ἀμφὶ δ' ἄρα χλαῖναν καλὴν βάλεν· αὐτὰρ Ἀθήνη </l>
<l n="368">ἄγχι παρισταμένη μέλε' ἤλδανε ποιμένι λαῶν, </l>
<l n="369">μείζονα δ' ἠὲ πάρος καὶ πάσσονα θῆκεν ἰδέσθαι. </l>
<l n="370">ἐκ δ' ἀσαμίνθου βῆ· θαύμαζε δέ μιν φίλος υἱός, </l>
<l n="371">ὡς ἴδεν ἀθανάτοισι θεοῖσ' ἐναλίγκιον ἄντην, </l>
<l n="372">καί μιν φωνήσας ἔπεα πτερόεντα προσηύδα· </l>
<l n="373" rend="indent(1)">"ὦ πάτερ, ἦ μάλα τίς σε θεῶν αἰειγενετάων </l>
<l n="374">εἶδός τε μέγεθός τε ἀμείνονα θῆκεν ἰδέσθαι." </l>
<l n="375" rend="indent(1)">τὸν δ' αὖ Λαέρτης πεπνυμένος ἀντίον ηὔδα· </l>
<l n="376">"αἲ γάρ, Ζεῦ τε πάτερ καὶ Ἀθηναίη καὶ Ἄπολλον, </l>
<l n="377">οἷος Νήρικον εἷλον, ἐϋκτίμενον πτολίεθρον, </l>
<l n="378">ἀκτὴν ἠπείροιο, Κεφαλλήνεσσιν ἀνάσσων, </l>
<l n="379">τοῖος ἐών τοι χθιζὸς ἐν ἡμετέροισι δόμοισι </l>
<l n="380">τεύχε' ἔχων ὤμοισιν ἐφεστάμεναι καὶ ἀμύνειν <pb/> </l>
<l n="381">ἄνδρας μνηστῆρας· τῶ κέ σφεων γούνατ' ἔλυσα </l>
<l n="382">πολλῶν ἐν μεγάροισι, σὺ δὲ φρένας ἔνδον ἐγήθεις." </l>
<l n="383" rend="indent(1)">ὣς οἱ μὲν τοιαῦτα πρὸς ἀλλήλους ἀγόρευον. </l>
<l n="384">οἱ δ' ἐπεὶ οὖν παύσαντο πόνου τετύκοντό τε δαῖτα, </l>
<l n="385">ἑξείης ἕζοντο κατὰ κλισμούς τε θρόνους τε. </l>
<l n="386">ἔνθ' οἱ μὲν δείπνῳ ἐπεχείρεον· ἀγχίμολον δὲ </l>
<l n="387">ἦλθ' ὁ γέρων Δολίος, σὺν δ' υἱεῖς τοῖο γέροντος, </l>
<l n="388">ἐξ ἔργων μογέοντες, ἐπεὶ προμολοῦσα κάλεσσε </l>
<l n="389">μήτηρ, γρηῦς Σικελή, ἥ σφεας τρέφε καί ῥα γέροντα </l>
<l n="390">ἐνδυκέως κομέεσκεν, ἐπεὶ κατὰ γῆρας ἔμαρψεν. </l>
<l n="391">οἱ δ' ὡς οὖν Ὀδυσῆα ἴδον φράσσαντό τε θυμῷ, </l>
<l n="392">ἔσταν ἐνὶ μεγάροισι τεθηπότες· αὐτὰρ Ὀδυσσεὺς </l>
<l n="393">μειλιχίοισ' ἐπέεσσι καθαπτόμενος προσέειπεν· </l>
<l n="394" rend="indent(1)">"ὦ γέρον, ἵζ' ἐπὶ δεῖπνον, ἀπεκλελάθεσθε δὲ θάμβευς· </l>
<l n="395">δηρὸν γὰρ σίτῳ ἐπιχειρήσειν μεμαῶτες </l>
<l n="396">μίμνομεν ἐν μεγάροισ', ὑμέας ποτιδέγμενοι αἰεί." </l>
<l n="397" rend="indent(1)">ὣς ἄρ' ἔφη, Δολίος δ' ἰθὺς κίε χεῖρε πετάσσας </l>
<l n="398">ἀμφοτέρας, Ὀδυσεῦς δὲ λαβὼν κύσε χεῖρ' ἐπὶ καρπῷ </l>
<l n="399">καί μιν φωνήσας ἔπεα πτερόεντα προσηύδα· </l>
<l n="400" rend="indent(1)">"ὦ φίλ', ἐπεὶ νόστησας ἐελδομένοισι μάλ' ἡμῖν </l>
<l n="401">οὐδ' ἔτ' ὀϊομένοισι, θεοὶ δέ σε ἤγαγον αὐτοί, </l>
<l n="402">οὖλέ τε καὶ μέγα χαῖρε, θεοὶ δέ τοι ὄλβια δοῖεν. </l>
<l n="403">καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ, </l>
<l n="404">ἢ ἤδη σάφα οἶδε περίφρων Πηνελόπεια </l>
<l n="405">νοστήσαντά σε δεῦρ', ἦ ἄγγελον ὀτρύνωμεν." </l>
<l n="406" rend="indent(1)">τὸν δ' ἀπαμειβόμενος προσέφη πολύμητις Ὀδυσσεύς· </l>
<l n="407">"ὦ γέρον, ἤδη οἶδε· τί σε χρὴ ταῦτα πένεσθαι;" </l>
<l n="408" rend="indent(1)">ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου. <pb/> </l>
<l n="409">ὣς δ' αὔτως παῖδες Δολίου κλυτὸν ἀμφ' Ὀδυσῆα </l>
<l n="410">δεικανόωντ' ἐπέεσσι καὶ ἐν χείρεσσι φύοντο, </l>
<l n="411">ἑξείης δ' ἕζοντο παραὶ Δολίον, πατέρα σφόν. </l>
<l n="412" rend="indent(1)">ὣς οἱ μὲν περὶ δεῖπνον ἐνὶ μεγάροισι πένοντο· </l>
<l n="413">ὄσσα δ' ἄρ' ἄγγελος ὦκα κατὰ πτόλιν ᾤχετο πάντῃ </l>
<l n="414">μνηστήρων στυγερὸν θάνατον καὶ κῆρ' ἐνέπουσα. </l>
<l n="415">οἱ δ' ἄρ' ὁμῶς ἀΐοντες ἐφοίτων ἄλλοθεν ἄλλος </l>
<l n="416">μυχμῷ τε στοναχῇ τε δόμων προπάροιθ' Ὀδυσῆος, </l>
<l n="417">ἐκ δὲ νέκυς οἴκων φόρεον καὶ θάπτον ἕκαστοι, </l>
<l n="418">τοὺς δ' ἐξ ἀλλάων πολίων οἶκόνδε ἕκαστον </l>
<l n="419">πέμπον ἄγειν ἁλιεῦσι θοῇσ' ἐπὶ νηυσὶ τιθέντες· </l>
<l n="420">αὐτοὶ δ' εἰς ἀγορὴν κίον ἁθρόοι, ἀχνύμενοι κῆρ. </l>
<l n="421">αὐτὰρ ἐπεί ῥ' ἤγερθεν ὁμηγερέες τ' ἐγένοντο, </l>
<l n="422">τοῖσιν δ' Εὐπείθης ἀνά θ' ἵστατο καὶ μετέειπε· </l>
<l n="423">παιδὸς γάρ οἱ ἄλαστον ἐνὶ φρεσὶ πένθος ἔκειτο, </l>
<l n="424">Ἀντινόου, τὸν πρῶτον ἐνήρατο δῖος Ὀδυσσεύς· </l>
<l n="425">τοῦ ὅ γε δάκρυ χέων ἀγορήσατο καὶ μετέειπεν· </l>
<l n="426" rend="indent(1)">"ὦ φίλοι, ἦ μέγα ἔργον ἀνὴρ ὅδε μήσατ' Ἀχαιούς· </l>
<l n="427">τοὺς μὲν σὺν νήεσσιν ἄγων πολέας τε καὶ ἐσθλοὺς </l>
<l n="428">ὤλεσε μὲν νῆας γλαφυράς, ἀπὸ δ' ὤλεσε λαούς, </l>
<l n="429">τοὺς δ' ἐλθὼν ἔκτεινε Κεφαλλήνων ὄχ' ἀρίστους. </l>
<l n="430">ἀλλ' ἄγετε, πρὶν τοῦτον ἢ ἐς Πύλον ὦκα ἱκέσθαι </l>
<l n="431">ἢ καὶ ἐς Ἤλιδα δῖαν, ὅθι κρατέουσιν Ἐπειοί, </l>
<l n="432">ἴομεν· ἢ καὶ ἔπειτα κατηφέες ἐσσόμεθ' αἰεί. </l>
<l n="433">λώβη γὰρ τάδε γ' ἐστὶ καὶ ἐσσομένοισι πυθέσθαι, </l>
<l n="434">εἰ δὴ μὴ παίδων τε κασιγνήτων τε φονῆας </l>
<l n="435">τεισόμεθ'· οὐκ ἂν ἐμοί γε μετὰ φρεσὶν ἡδὺ γένοιτο <pb/> </l>
<l n="436">ζωέμεν, ἀλλὰ τάχιστα θανὼν φθιμένοισι μετείην. </l>
<l n="437">ἀλλ' ἴομεν, μὴ φθέωσι περαιωθέντες ἐκεῖνοι." </l>
<l n="438" rend="indent(1)">ὣς φάτο δάκρυ χέων, οἶκτος δ' ἕλε πάντας Ἀχαιούς. </l>
<l n="439">ἀγχίμολον δέ σφ' ἦλθε Μέδων καὶ θεῖος ἀοιδὸς </l>
<l n="440">ἐκ μεγάρων Ὀδυσῆος, ἐπεί σφεας ὕπνος ἀνῆκεν, </l>
<l n="441">ἔσταν δ' ἐν μέσσοισι· τάφος δ' ἕλεν ἄνδρα ἕκαστον. </l>
<l n="442">τοῖσι δὲ καὶ μετέειπε Μέδων πεπνυμένα εἰδώς· </l>
<l n="443" rend="indent(1)">"κέκλυτε δὴ νῦν μευ, Ἰθακήσιοι· οὐ γὰρ Ὀδυσσεὺς </l>
<l n="444">ἀθανάτων ἀέκητι θεῶν τάδε μήσατο ἔργα· </l>
<l n="445">αὐτὸς ἐγὼν εἶδον θεὸν ἄμβροτον, ὅς ῥ' Ὀδυσῆϊ </l>
<l n="446">ἐγγύθεν ἑστήκει καὶ Μέντορι πάντα ἐῴκει. </l>
<l n="447">ἀθάνατος δὲ θεὸς τοτὲ μὲν προπάροιθ' Ὀδυσῆος </l>
<l n="448">φαίνετο θαρσύνων, τοτὲ δὲ μνηστῆρας ὀρίνων </l>
<l n="449">θῦνε κατὰ μέγαρον· τοὶ δ' ἀγχιστῖνοι ἔπιπτον." </l>
<l n="450" rend="indent(1)">ὣς φάτο, τοὺς δ' ἄρα πάντας ὑπὸ χλωρὸν δέος ᾕρει. </l>
<l n="451">τοῖσι δὲ καὶ μετέειπε γέρων ἥρως Ἁλιθέρσης </l>
<l n="452">Μαστορίδης· ὁ γὰρ οἶος ὅρα πρόσσω καὶ ὀπίσσω· </l>
<l n="453">ὅ σφιν ἐῢ φρονέων ἀγορήσατο καὶ μετέειπε· </l>
<l n="454" rend="indent(1)">"κέκλυτε δὴ νῦν μευ, Ἰθακήσιοι, ὅττι κεν εἴπω. </l>
<l n="455">ὑμετέρῃ κακότητι, φίλοι, τάδε ἔργα γένοντο· </l>
<l n="456">οὐ γὰρ ἐμοὶ πείθεσθ', οὐ Μέντορι ποιμένι λαῶν, </l>
<l n="457">ὑμετέρους παῖδας καταπαυέμεν ἀφροσυνάων, </l>
<l n="458">οἳ μέγα ἔργον ἔρεζον ἀτασθαλίῃσι κακῇσι, </l>
<l n="459">κτήματα κείροντες καὶ ἀτιμάζοντες ἄκοιτιν </l>
<l n="460">ἀνδρὸς ἀριστῆος· τὸν δ' οὐκέτι φάντο νέεσθαι. </l>
<l n="461">καὶ νῦν ὧδε γένοιτο, πίθεσθέ μοι, ὡς ἀγορεύω· </l>
<l n="462">μὴ ἴομεν, μή πού τις ἐπίσπαστον κακὸν εὕρῃ." </l>
<l n="463" rend="indent(1)">ὣς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ <pb/> </l>
<l n="464">ἡμίσεων πλείους· —τοὶ δ' ἁθρόοι αὐτόθι μεῖναν· — </l>
<l n="465">οὐ γάρ σφιν ἅδε μῦθος ἐνὶ φρεσίν, ἀλλ' Εὐπείθει </l>
<l n="466">πείθοντ'· αἶψα δ' ἔπειτ' ἐπὶ τεύχεα ἐσσεύοντο. </l>
<l n="467">αὐτὰρ ἐπεί ῥ' ἕσσαντο περὶ χροῒ νώροπα χαλκόν, </l>
<l n="468">ἁθρόοι ἠγερέθοντο πρὸ ἄστεος εὐρυχόροιο. </l>
<l n="469">τοῖσιν δ' Εὐπείθης ἡγήσατο νηπιέῃσι· </l>
<l n="470">φῆ δ' ὅ γε τείσεσθαι παιδὸς φόνον, οὐδ' ἄρ' ἔμελλεν </l>
<l n="471">ἂψ ἀπονοστήσειν, ἀλλ' αὐτοῦ πότμον ἐφέψειν. </l>
<l n="472">αὐτὰρ Ἀθηναίη Ζῆνα Κρονίωνα προσηύδα· </l>
<l n="473" rend="indent(1)">"ὦ πάτερ ἡμέτερε Κρονίδη, ὕπατε κρειόντων, </l>
<l n="474">εἰπέ μοι εἰρομένῃ· τί νύ τοι νόος ἔνδοθι κεύθει; </l>
<l n="475">ἢ προτέρω πόλεμόν τε κακὸν καὶ φύλοπιν αἰνὴν </l>
<l n="476">τεύξεις, ἦ φιλότητα μετ' ἀμφοτέροισι τίθησθα;" </l>
<l n="477" rend="indent(1)">τὴν δ' ἀπαμειβόμενος προσέφη νεφεληγερέτα Ζεύς· </l>
<l n="478">"τέκνον ἐμόν, τί με ταῦτα διείρεαι ἠδὲ μεταλλᾷς; </l>
<l n="479">οὐ γὰρ δὴ τοῦτον μὲν ἐβούλευσας νόον αὐτή, </l>
<l n="480">ὡς ἦ τοι κείνους Ὀδυσεὺς ἀποτείσεται ἐλθών; </l>
<l n="481">ἕρξον ὅπως ἐθέλεις· ἐρέω δέ τοι ὡς ἐπέοικεν. </l>
<l n="482">ἐπεὶ δὴ μνηστῆρας ἐτείσατο δῖος Ὀδυσσεύς, </l>
<l n="483">ὅρκια πιστὰ ταμόντες ὁ μὲν βασιλευέτω αἰεί, </l>
<l n="484">ἡμεῖς δ' αὖ παίδων τε κασιγνήτων τε φόνοιο </l>
<l n="485">ἔκλησιν θέωμεν· τοὶ δ' ἀλλήλους φιλεόντων </l>
<l n="486">ὡς τὸ πάρος, πλοῦτος δὲ καὶ εἰρήνη ἅλις ἔστω." </l>
<l n="487" rend="indent(1)">ὣς εἰπὼν ὤτρυνε πάρος μεμαυῖαν Ἀθήνην, </l>
<l n="488">βῆ δὲ κατ' Οὐλύμποιο καρήνων ἀΐξασα. </l>
<l n="489" rend="indent(1)">οἱ δ' ἐπεὶ οὖν σίτοιο μελίφρονος ἐξ ἔρον ἕντο, </l>
<l n="490">τοῖσ' ἄρα μύθων ἦρχε πολύτλας δῖος Ὀδυσσεύς· </l>
<l n="491" rend="indent(1)">"ἐξελθών τις ἴδοι, μὴ δὴ σχεδὸν ὦσι κιόντες." <pb/> </l>
<l n="492" rend="indent(1)">ὣς ἔφατ'· ἐκ δ' υἱὸς Δολίου κίεν, ὡς ἐκέλευε, </l>
<l n="493">στῆ δ' ἄρ' ἐπ' οὐδὸν ἰών, τοὺς δὲ σχεδὸν εἴσιδε πάντας. </l>
<l n="494">αἶψα δ' Ὀδυσσῆα ἔπεα πτερόεντα προσηύδα· </l>
<l n="495" rend="indent(1)">"οἵδε δὴ ἐγγὺς ἔασ'· ἀλλ' ὁπλιζώμεθα θᾶσσον." </l>
<l n="496" rend="indent(1)">ὣς ἔφαθ', οἱ δ' ὤρνυντο καὶ ἐν τεύχεσσιν ἔδυνον, </l>
<l n="497">τέσσαρες ἀμφ' Ὀδυσῆ', ἓξ δ' υἱεῖς οἱ Δολίοιο· </l>
<l n="498">ἐν δ' ἄρα Λαέρτης Δολίος τ' ἐς τεύχε' ἔδυνον, </l>
<l n="499">καὶ πολιοί περ ἐόντες, ἀναγκαῖοι πολεμισταί. </l>
<l n="500">αὐτὰρ ἐπεί ῥ' ἕσσαντο περὶ χροῒ νώροπα χαλκόν, </l>
<l n="501">ὤϊξάν ῥα θύρας, ἐκ δ' ἤϊον, ἦρχε δ' Ὀδυσσεύς. </l>
<l n="502" rend="indent(1)">τοῖσι δ' ἐπ' ἀγχίμολον θυγάτηρ Διὸς ἦλθεν Ἀθήνη, </l>
<l n="503">Μέντορι εἰδομένη ἠμὲν δέμας ἠδὲ καὶ αὐδήν. </l>
<l n="504">τὴν μὲν ἰδὼν γήθησε πολύτλας δῖος Ὀδυσσεύς, </l>
<l n="505">αἶψα δὲ Τηλέμαχον προσεφώνεεν ὃν φίλον υἱόν· </l>
<l n="506" rend="indent(1)">"Τηλέμαχ', ἤδη μὲν τό γε εἴσεαι αὐτὸς ἐπελθών, </l>
<l n="507">ἀνδρῶν μαρναμένων ἵνα τε κρίνονται ἄριστοι, </l>
<l n="508">μή τι καταισχύνειν πατέρων γένος, οἳ τὸ πάρος περ </l>
<l n="509">ἀλκῇ τ' ἠνορέῃ τε κεκάσμεθα πᾶσαν ἐπ' αἶαν." </l>
<l n="510" rend="indent(1)">τὸν δ' αὖ Τηλέμαχος πεπνυμένος ἀντίον ηὔδα· </l>
<l n="511">"ὄψεαι, αἴ κ' ἐθέλῃσθα, πάτερ φίλε, τῷδ' ἐπὶ θυμῷ </l>
<l n="512">οὔ τι καταισχύνοντα τεὸν γένος, ὡς ἀγορεύεις." </l>
<l n="513" rend="indent(1)">ὣς φάτο, Λαέρτης δ' ἐχάρη καὶ μῦθον ἔειπε· </l>
<l n="514">"τίς νύ μοι ἡμέρη ἥδε, θεοὶ φίλοι; ἦ μάλα χαίρω· </l>
<l n="515">υἱός θ' υἱωνός τ' ἀρετῆς πέρι δῆριν ἔχουσι." </l>
<l n="516" rend="indent(1)">τὸν δὲ παρισταμένη προσέφη γλαυκῶπις Ἀθήνη· </l>
<l n="517">"ὦ Ἀρκεισιάδη, πάντων πολὺ φίλταθ' ἑταίρων, </l>
<l n="518">εὐξάμενος κούρῃ γλαυκώπιδι καὶ Διὶ πατρί, </l>
<l n="519">αἶψα μάλ' ἀμπεπαλὼν προΐει δολιχόσκιον ἔγχος." <pb/> </l>
<l n="520" rend="indent(1)">ὣς φάτο, καί ῥ' ἔμπνευσε μένος μέγα Παλλὰς Ἀθήνη. </l>
<l n="521">εὐξάμενος δ' ἄρ' ἔπειτα Διὸς κούρῃ μεγάλοιο, </l>
<l n="522">αἶψα μάλ' ἀμπεπαλὼν προΐει δολιχόσκιον ἔγχος </l>
<l n="523">καὶ βάλεν Εὐπείθεα κόρυθος διὰ χαλκοπαρῄου. </l>
<l n="524">ἡ δ' οὐκ ἔγχος ἔρυτο, διαπρὸ δὲ εἴσατο χαλκός· </l>
<l n="525">δούπησεν δὲ πεσών, ἀράβησε δὲ τεύχε' ἐπ' αὐτῷ. </l>
<l n="526">ἐν δ' ἔπεσον προμάχοισ' Ὀδυσεὺς καὶ φαίδιμος υἱός, </l>
<l n="527">τύπτον δὲ ξίφεσίν τε καὶ ἔγχεσιν ἀμφιγύοισι. </l>
<l n="528">καί νύ κε δὴ πάντας ὄλεσαν καὶ θῆκαν ἀνόστους, </l>
<l n="529">εἰ μὴ Ἀθηναίη, κούρη Διὸς αἰγιόχοιο, </l>
<l n="530">ἤϋσεν φωνῇ, κατὰ δ' ἔσχεθε λαὸν ἅπαντα· </l>
<l n="531" rend="indent(1)">"ἴσχεσθε πτολέμου, Ἰθακήσιοι, ἀργαλέοιο, </l>
<l n="532">ὥς κεν ἀναιμωτί γε διακρινθῆτε τάχιστα." </l>
<l n="533" rend="indent(1)">ὣς φάτ' Ἀθηναίη, τοὺς δὲ χλωρὸν δέος εἷλε· </l>
<l n="534">τῶν δ' ἄρα δεισάντων ἐκ χειρῶν ἔπτατο τεύχεα, </l>
<l n="535">πάντα δ' ἐπὶ χθονὶ πῖπτε, θεᾶς ὄπα φωνησάσης· </l>
<l n="536">πρὸς δὲ πόλιν τρωπῶντο λιλαιόμενοι βιότοιο. </l>
<l n="537">σμερδαλέον δ' ἐβόησε πολύτλας δῖος Ὀδυσσεύς, </l>
<l n="538">οἴμησεν δὲ ἀλεὶς ὥς τ' αἰετὸς ὑψιπετήεις. </l>
<l n="539">καὶ τότε δὴ Κρονίδης ἀφίει ψολόεντα κεραυνόν, </l>
<l n="540">κὰδ δ' ἔπεσε πρόσθε γλαυκώπιδος ὀβριμοπάτρης. </l>
<l n="541">δὴ τότ' Ὀδυσσῆα προσέφη γλαυκῶπις Ἀθήνη· </l>
<l n="542" rend="indent(1)">"διογενὲς Λαερτιάδη, πολυμήχαν' Ὀδυσσεῦ, </l>
<l n="543">ἴσχεο, παῦε δὲ νεῖκος ὁμοιΐου πτολέμοιο, </l>
<l n="544">μή πώς τοι Κρονίδης κεχολώσεται εὐρύοπα Ζεύς." </l>
<l n="545" rend="indent(1)">ὣς φάτ' Ἀθηναίη, ὁ δ' ἐπείθετο, χαῖρε δὲ θυμῷ. </l>
<l n="546">ὅρκια δ' αὖ κατόπισθε μετ' ἀμφοτέροισιν ἔθηκε </l>
<l n="547">Παλλὰς Ἀθηναίη, κούρη Διὸς αἰγιόχοιο, </l>
<l n="548">Μέντορι εἰδομένη ἠμὲν δέμας ἠδὲ καὶ αὐδήν. <pb/> </l>
</div>

    </body>
  </text>
</TEI>
